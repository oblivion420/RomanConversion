落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
疫情雄雄夯--起-來，今年ê五日節，因為三級警戒，出外ê子弟無法度tńg去故鄉kap序大團圓，kap家己鬥陣ê時間tsua̋nn濟--來。一个人ê時，檢采你ē開始思考〈Sèⁿ-miā Ì-gī〉；去觀察自然ê變化，看〈日頭公變魔術〉；〈讀歷史ê尪仔冊，kā正義khînn hōo tiâu-tiâu〉——uì無仝角度去看家己kap tsit塊土地ê關係。〈Li̍h倒ue〉uì一欉果子樹，看著母語傳承ê危機；〈《台文通訊》kap海外台獨運動〉uì國族運動ê發展，看著無跳脫政治面ê空虛。Tī tsit段jû-tsháng-tsháng ê時期，m̄知你kám有看著啥？Koh想著啥？總--是，心頭tio̍h-ài掠hōo tiānn，提醒家己，lán猶原蹛tī仝一塊〈美麗ê島嶼〉。
落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
主講／江文瑜   
記錄／戴如意


行政院國家發展委員會tī 2018年提出「2030雙語國家政策發展藍圖」，雙語所指--ê是「英語」kap「台灣華語」，目標beh提升國民ê國際競爭力，hōo台灣tī 2030年ê時tsūn，tsiânn做一个雙語國家。其中有一條推動理念：「兼顧雙語政策hām母語文化發展」，是tsit份資料內底，唯一hām母語有關係ê政策。

Tsit-má定義ê母語，包括：台灣話、客語、原住民語、馬祖ê閩東語hām手語。目前，學生tī國小到高中階段，一禮拜kan-ta ài上一節母語課，而且tī國三、高二、高三koh m̄是必修，用tsiah-nī少ê時數beh kā母語學好，根本是無可能ê代誌。江文瑜教授煩惱，若變成雙語國家，只是愈打壓母語ê生存環境。

若看亞洲kā英語做國家語言ê國家，無論是新加坡、香港、馬來西亞，lóng有hōo英國殖民過百外冬ê歷史；lán隔壁ê菲律賓，mā hōo美國統治過49年。日本殖民台灣50冬，tī尾期，ē-sái理解日語ê台灣人，差不多占四成；hōo認證做「國語家庭」ê戶數，就koh愈少，kan-ta有1.3%。Tsit幾个例lóng顯示：beh tsiânn做一个雙語國家，m̄是tsiah-nī簡單ê代誌。

江教授提出兩个訴求：頭一个是，kā雙語國家政策改做「2030英語環境友善政策」。英語tuì lán來講iáu是外國語 ，beh kā英語學hōo好，無定著台灣ài變雙語國家，重要--ê是，提供一个對英語友善ê環境，發展藍圖ê目標mā仝款做ē到；第二，雙語國家ê目標hām文化部「國家語言發展法」sio衝突，國發會kap文化部應該同齊討論對策。

Tsit幾年政府thui-sak轉型正義，主要是tī lán目睭看ē著ê歷史事件kap人物，江教授提醒，語言ê轉型正義mā仝款重要。對經歷『我不說方言』世代ê人來講，母語hông剝削帶來真濟自卑kap痛苦，tse是失語者ê集體創傷，需要lán tsit-má起造多語ê環境來彌補。

母語ê復振有幾个方面thang拍拚，頭起先是媒體，已經有ê公視台語台，ài koh提kuân預算，鼓勵製作koh-khah濟本土語言ê作品，投資國際級ê電影電視；mā ài提供語言友善ê環境，親像公家機關增加口語翻譯、補助老師用本土語言教課；koh有建置資料庫，kā語言資料電子化。逐家做伙拍拚，hōo本土語言koh-khah發展，kā lán ê母語揣倒tńg--來。


主講／洪子偉   
記錄／吳宛霖

啥mi̍h是哲學? M̄是拆字、算命、看地理，哲學是西方文明ê基礎，強調以理性kap邏輯方法來研究萬事萬項基本ê道理，是啟蒙時代重要ê精神；若是無理性kap邏輯ê能力，就無後--來科學革命kap人權ê運動。哲學ê威力ē-sái講比病毒koh-khah恐怖，若大腦hōo uè--著，可能ē改變人類行為。Locke（『洛克』）、Rousseau（『盧梭』）ê「天賦人權」湠到18世紀歐洲大陸ê革命風潮。Descartes（『笛卡爾』）、Bacon（『培根』）ê科學方法危害著數千年基督信仰ê基礎。M̄-nā án-ne，思想koh ē演化，突變自Hegel（『黑格爾』）kap Feuerbach（『費爾巴哈』）哲學ê『馬克思』主義（Marxismus）開始，尾--à湠到全球，影響百年來ê國際局勢。Tsia-ê哲學思想，tiānn-tiānn是影響人類文明興敗ê力量。

1868年明治維新，日本創辦開成學校tsiânn做研究kap教授西學ê官方機構。民間學者mā系統性引入英國效益主義（Utilitarianism）、自由主義（liberalism）等思潮。1877年東京大學成立，文學部第一科包含史學、哲學kap政治學。是哲學頭一擺以現代專門學科出現tī東亞。你可能ē問「傳統中國kám無哲學？」近代哲學ē-sái講是過水貨，m̄-koh古早時中國ê儒、道思想kám ē-tàng算是哲學？Tse一直lóng有爭議，譬如禮記講『尊師重道』，Aristotle（『亞里士多德』）mā有講『吾愛吾師，但吾更愛真理。』M̄-koh，哲學強調--ê是「批判精神kap獨立思考」。前北京大學校長、前台大校長傅斯年tī 1926年講過一句話：「中國本來就無哲學tsit个mi̍h件。多謝上帝，hōo阮民族一个“tsiah-nī健康ê習慣”。」

政治哲學tī國家leh建立iah是轉型ê時koh-khah重要。Tī民主國家內底，伊界定人kap人之間權利ê界限；m̄-koh tī極權國家內底，伊suah變做獨裁者kā壓迫合理化kap擴張ê借口，beh控制思想、beh審查出版，不准人民有批判ê精神kap獨立ê思考，無反抗ê思想就無反抗ê行為。

1920年台灣ê實存運動（Si̍t-chûn Movement），tú開始是tuì歐美哲學揣一寡思想做武器，來kap日本殖民者意識sio-tak，慢慢仔發展變做台灣文化主體性ê反省，tse是有系統ê思想反抗。30年代tiānn-tiānn hōo人討論ê「實存」（じつぞん）概念，是按德國哲學「existenz」翻譯--過-來--ê，指「形而上學」（けいじじょうがく）ê存在概念，無愛kap存在主義（Existentialism）kap做伙。

台灣哲學有兩種意義，一種是Philosoply in Taiwan——所有tī台灣發生ê哲學活動，另外一種是Taiwanese Philosophy——有台灣特色ê創作性轉化。過去百年ê台灣哲學leh處理啥mih重要ê問題？就是存在kap反壓迫。所以哲學界前輩廖仁義講了tsiânn清楚，『台灣哲學一開始就不是一種囿於學院藩籬的觀念推演，而是源自於民間尋找反支配思想的需求。
』、『台灣當代哲學始於日本統治下的現代化啟蒙，卻在反抗日本殖民中成長茁壯。戰後來自中國的知識份子帶來自由主義與實用主義的洗禮，卻同樣成為批判黨國威權與推動民主化的動力。
』

日本時代ê台灣哲學有兩个特色，第一，是關心存在／存有ê問題（抽象ê「形上學」）：政治上已經m̄是中國ê一部份，文化上mā m̄是日本ê一部份，án-ne lán到底是siáng？探索自我存在kap存在條件，變成是早期台灣哲學ê時代精神。第二个特色是重視運動實踐。1920年開始，「台灣人」kap「台灣文化」ê概念慢慢仔流行--起-來，在地身份kap文化認同促成台灣ê文化民族主義運動。台灣哲學mā透過歐美哲學ê創造性轉化慢慢仔發展--出-來，變成對日本kap中國傳統思想ê反叛。

落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
做伙來唸詩
郭伊貞
起鼓．煞鼓
1
柯柏榮
順記持ê路草行--去——記苗栗雪桐步道
2
吳義舜
四色樹
4
張芳莉熱--人ê學校
4

台語sa攏有講座
主講／江文瑜
記錄／戴如意
政府ê雙語國家政策對本土語言ê衝擊hām因應之道
6

台文通訊30歲
陳育萱Ài復興母語，應該重視台灣本土意識ê覺醒kah建立
8

阿瑞--ā話仙
藍春瑞甜粿11

醫學台文
羅九安是按怎bat tio̍h過武漢肺炎mā是建議ài koh注疫苗？
12

Lán來講看māi
孫博萮公部門ài實施語言平等教育，尤其ài tuì司法部門做起！15

Bóng講笑
黃靜惠姊夫——「牛屎kap蛇精」笑詼輯（三）17

文學káng「台」
石牧民台語ê條件18

生活ê藝術
王秀靖囚室日記20
張寶明大自然ê洗禮22

光景bóng uē
Koa Hoàn-jiû台南北門23
蔡玉媐平埔族夜祭～Makatao嘉臘埔公廨夜祭ê尪姨24
陳昭穎4--月ê三角湧 
25

台灣人寫真
吳柏鴻武漢肺炎疫情下ê生活26
李沛芹Guá Siōng Kah-ì ê Lâng28
林淑卿七娘媽粿29

農民食堂
主講／林大米、林正芳   
記錄／戴如意林正芳招你來宜蘭食平安糜
——是文史工作者mā是煮糜gâu人31

Sann-kap讀小說 
張家榮玄奇ê囡仔仙（十五）32
杜信龍情刀（一）35

讀冊開講
相思nâ有眼不識泰山
38

寫hō͘學生朋友ê代誌
陳雷寫台語文學ê滋味
Siá Tâi-gú Bûn-ha̍k ê Chu-bī40

台羅會交流道
Tân Lī-bûnSiu-kiaⁿ Sîn-kong-lêng 
42
Khu Phek-hôaSi Saⁿ Siú 
43

主講／江文瑜   
記錄／戴如意


行政院國家發展委員會tī 2018年提出「2030雙語國家政策發展藍圖」，雙語所指--ê是「英語」kap「台灣華語」，目標beh提升國民ê國際競爭力，hōo台灣tī 2030年ê時tsūn，tsiânn做一个雙語國家。其中有一條推動理念：「兼顧雙語政策hām母語文化發展」，是tsit份資料內底，唯一hām母語有關係ê政策。

Tsit-má定義ê母語，包括：台灣話、客語、原住民語、馬祖ê閩東語hām手語。目前，學生tī國小到高中階段，一禮拜kan-ta ài上一節母語課，而且tī國三、高二、高三koh m̄是必修，用tsiah-nī少ê時數beh kā母語學好，根本是無可能ê代誌。江文瑜教授煩惱，若變成雙語國家，只是愈打壓母語ê生存環境。

若看亞洲kā英語做國家語言ê國家，無論是新加坡、香港、馬來西亞，lóng有hōo英國殖民過百外冬ê歷史；lán隔壁ê菲律賓，mā hōo美國統治過49年。日本殖民台灣50冬，tī尾期，ē-sái理解日語ê台灣人，差不多占四成；hōo認證做「國語家庭」ê戶數，就koh愈少，kan-ta有1.3%。Tsit幾个例lóng顯示：beh tsiânn做一个雙語國家，m̄是tsiah-nī簡單ê代誌。

江教授提出兩个訴求：頭一个是，kā雙語國家政策改做「2030英語環境友善政策」。英語tuì lán來講iáu是外國語 ，beh kā英語學hōo好，無定著台灣ài變雙語國家，重要--ê是，提供一个對英語友善ê環境，發展藍圖ê目標mā仝款做ē到；第二，雙語國家ê目標hām文化部「國家語言發展法」sio衝突，國發會kap文化部應該同齊討論對策。

Tsit幾年政府thui-sak轉型正義，主要是tī lán目睭看ē著ê歷史事件kap人物，江教授提醒，語言ê轉型正義mā仝款重要。對經歷『我不說方言』世代ê人來講，母語hông剝削帶來真濟自卑kap痛苦，tse是失語者ê集體創傷，需要lán tsit-má起造多語ê環境來彌補。

母語ê復振有幾个方面thang拍拚，頭起先是媒體，已經有ê公視台語台，ài koh提kuân預算，鼓勵製作koh-khah濟本土語言ê作品，投資國際級ê電影電視；mā ài提供語言友善ê環境，親像公家機關增加口語翻譯、補助老師用本土語言教課；koh有建置資料庫，kā語言資料電子化。逐家做伙拍拚，hōo本土語言koh-khah發展，kā lán ê母語揣倒tńg--來。





人類ùi 20萬冬前非洲ê出生地開始到taⁿ，伊ê身軀遺傳基因ê變化真小。Kap che比較--起-來，伊頭殼內思想ê變化ē-sái講是真大。現代ê科學家ē-tàng計算宇宙ùi出世ê目nih（35位小數點以下ê一秒）到chit-má宇宙擴張ê速度，ē-tàng計算電子（electron）ê重量（9.109 x 28位小數點以下ê一公克）。親像奇蹟。

Jîn-lūi ùi 20 bān tang chêng Hui-chiu ê chhut-seⁿ tē khai-sí kàu taⁿ, i ê seng-khu ûi-thoân ki-in ê piàn-hòa chin sió. Kap che pí-kàu--khí-lâi, i thâu-khak lāi su-sióng ê piàn-hòa ē-sái kóng sī chin tōa. Hiān-tāi ê kho-ha̍k-ka ē-tàng kè-sǹg ú-tiū ùi chhut-sì ê ba̍k-nih (35 ūi sió-sò͘-tiám í-hā ê 1 bió) kàu chit-má ú-tiū khok-tiong ê sok-tō͘, ē-tàng kè-sǹg tiān-chú (electron) ê tāng-liōng (9.109 x 28 ūi sió-sò͘-tiám í-hā ê 1 kong-khek). Chhin-chhiūⁿ kî-chek.

現代人過去1,000冬以來，上重要思想ê成就就是科學觀念ê建立。啥mi̍h是科學觀念？簡單講，就是ùi假設（hyposis）到證明（proof）。中國皇帝相信，天頂飛掃帚星，朝代就beh滅亡；中國人相信相命--ê，面頂某一个所在生一粒痣，就ē做皇帝。In kā chia-ê假設，無經過證明，準做事實。人類chēng ē-hiáu思考就ē-hiáu假設，但是tī近代科學建立以前，lóng無進一步經過證明，直接kā假設當做事實。科學家經過嚴格ê證明chiah kā假設當做事實。而且若第1,000擺ê試驗證明chit个假設m̄-tio̍h，chit个目前ê事實tio̍h-ài放棄或者修改。

Hiān-tāi lâng kòe-khì 1,000 tang í-lâi, siōng tiōng-iàu su-sióng ê sêng-chiū tō sī kho-ha̍k koan-liām ê kiàn-li̍p. Siáⁿ-mi̍h sī kho-ha̍k koan-liām? Kan-tan kóng, tō sī ùi ká-siat (hyposis) kàu chèng-bêng (proof). Tiong-kok hông-tè siong-sìn, thiⁿ-téng poe sàu-chhiú-chheⁿ, tiâu-tāi tō beh bia̍t-bông; Tiong-kok-lâng siong-sìn siòng-miā--ê, bīn-téng bó͘ 1 ê só͘-chāi seⁿ 1 lia̍p kì, tō ē chò hông-tè. In kā chia-ê ká-siat, bô keng-kòe chèng-bêng, chún-chò sū-si̍t. Jîn-lūi chēng ē-hiáu su-khó tō ē-hiáu ká-siat, tān-sī tī kīn-tāi kho-ha̍k kiàn-li̍p í-chêng, lóng bô chìn-chi̍t-pō͘ keng-kòe chèng-bêng, ti̍t-chiap kā ká-siat tòng-chò sū-si̍t. Kho-ha̍k-ka keng-kòe giâm-keh ê chèng-bêng chiah kā ká-siat tòng-chò sū-si̍t. Jî-chhiáⁿ nā tē-1,000 pái ê chhì-giām chèng-bêng chit ê ká-siat m̄-tio̍h, chit ê bo̍k-chêng ê sū-si̍t tio̍h-ài hòng-khì he̍k-chiá siu-kái.

我一位醫生朋友tio̍h大腸癌，伊m̄接受現代醫學治療，走去中國食某某中醫治癌ê「祖傳秘方」，舞半冬khah ke，tńg--來已經無法度手術。Che就是kā假設準做事實ê悲劇。你想，若是「祖傳秘方」，ē有偌濟患者用--過？Kám有法度統計證明伊ê效果？親像chit款假科學ê講法tī所講ê「中醫」內底滿滿是。中醫上愛講「補、虛、熱……」chit款有ná無ê形容詞，但是你若進一步追究伊ê實質內容，伊就講無mi̍h--ah。西方醫藥藥典內底，每一chōa內容lóng tio̍h實驗數字ê根據；中藥幾千頁藥典內底，上ke是根據古早某某神農，某某藥冊講--ê，無一chōa實驗根據。Chit款假科學ê做法，m̄-nā是非科學，koh-khah是反科學。

Góa 1 ūi i-seng pêng-iú tio̍h tōa-tn̂g-gâm, i m̄ chiap-siū hiān-tāi i-ha̍k tī-liâu, cháu-khì Tiong-kok chia̍h bó͘-bó͘ tiong-i ê ‘chó͘-thoân pì-hng’, bú pòaⁿ tang khah ke, tńg--lâi í-keng bô-hoat-tō͘ chhiú-su̍t. Che tō sī kā ká-siat chún-chò sū-si̍t ê pi-kio̍k. Lí siūⁿ, nā-sī ‘chó͘-thoân pì-hng’, ē ū gōa-chē hoān-chiá iōng--kòe? Kám ū hoat-tō͘ thóng-kè chèng-bêng i ê hāu-kó? Chhin-chhiūⁿ chit khoán ké kho-ha̍k ê kóng-hoat tī só͘-kóng ê ‘tiong-i’ lāi-té móa-móa-sī. Tiong-i siōng ài kóng ‘pó͘, hi, jia̍t...’ chit khoán ū ná bô ê hêng-iông-sû, tān-sī lí nā chìn-chi̍t-pō͘ tui-kiù i si̍t-chit lāi-iông, i tō kóng-bô-mi̍h--ah. Se-hong i-io̍h io̍h-tián lāi-té, múi 1 chōa lāi-iông lóng tio̍h si̍t-giām sò͘-jī ê kin-kù; tiong-io̍h kúi chheng ia̍h io̍h-tián lāi-té, siōng-ke sī kin-kù kó͘-chá bó͘-bó͘ Sîn-lông, bó͘-bó͘ io̍h-chheh kóng--ê, bô 1 chōa si̍t-giām kin-kù. Chit khoán ké kho-ha̍k ê chò-hoat, m̄-nā sī hui kho-ha̍k, koh-khah sī hoán kho-ha̍k.

Tī chit-má資訊發達ê社會，lán不時tio̍h分明，啥mi̍h是單純ê假設，啥mi̍h是有經過證明ê事實。Kā無證明ê假設準做事實，甚至kā證明ê事實準做假設，lóng m̄是好代誌。Che就是lán日常生活ê科學。

Tī chit-má chu-sìn hoat-ta̍t ê siā-hōe, lán put-sî tio̍h hun-bêng, siáⁿ-mi̍h sī tan-sûn ê ká-siat, siáⁿ-mi̍h sī keng-kòe chèng-bêng ê sū-si̍t. Kā bô chèng-bêng ê ká-siat chún-chò sū-si̍t, sīm-chì kā chèng-bêng ê sū-si̍t chún-chò ká-siat, lóng m̄ sī hó tāi-chì. Che tō sī lán ji̍t-siông seⁿ-oa̍h ê kho-ha̍k.



主講／鄭勝吉
記錄／蔡天享
春分tú過，清明接suà beh來，tng當暗時秋凊，日--時燒熱ê好天時，lán鄭勝吉老師喙笑目笑歡迎20外个有志，beh tshuā逐家做伙來去大龍泵（Tuā-lông-pōng）行踏。孔子廟kap保安宮是tsit kái紹介ê兩跡古蹟，老師ǹg望逐家有心來到tsia，了解一寡歷史kap智識，看suí、hip相掠外，ē-tàng kap lán ê生活hōo有牽連。

清國時代，孔子廟是tī台北城內；日本人統治台灣了後，tī 1907年kā拆除，起造台北州立第一高女，也就是tsit-má ê北一女。了後，地方士紳發起重建，捐土地、寄付錢項，tī 1930年主殿大成殿hām主體建築起好，開始做孔子公生，m̄-koh欠經費，一直到1939年，tsiah有tsit-má ê規模。為著beh ha̍h孔子廟hōo官廳主持ê古例，鹿港辜--家hām大龍泵陳--家老師府（nóo-su-hú）做代表，tī 1972年kā孔子廟捐hōo政府。

有老輩ê學者批評kā孔子廟起kah ná媽祖廟iah是土地公廟--leh，花草siunn過頭濟，mā siunn tshiann-iānn，無夠莊嚴。論理來講，設計kap色水ài khah簡化嚴肅tsiah有ha̍h，翻頭來kā看，原來啊，起造孔子廟ê師傅原底是leh起王爺廟--ê。

講著孔子廟基本ê建築型式，頭前有一堵壁，號做「萬仞宮牆」，按牆圍邊--a ê黌門入--來，就看ē著一个半圓ê水池仔「泮池」。Koh再來是櫺星門，是beh入去正殿進前ê一个牌坊，中ng有一對龍柱，門堵有各式ê石雕hām木雕，厝尾頂有剪黏、交趾kap彩繪，展現歷史故事。櫺星門ê門扇hām一般ê寺廟無仝，無畫門神，換做是門釘，lóng總有108枝，代表三十六天罡kap七十二地煞，是顧門ê保護神。門釘自古就是釘門枋ê釘仔，後--來，he釘仔頭愈做愈大、愈suí，tsiânn做tsit-má細細圓圓ê通鼓形體。

一到門口埕，勝吉老師huah逐家tann頭看櫺星門ê門尾頂，有一組心適ê交趾瓷仔，是李白透暗lim酒醉，徛bē在，手mua tī書僮ê肩胛頭，ná行ná phiân，書僮一手攑鼓仔燈，一手kā鼻仔tēnn-tiâu--leh，想beh閃李白規身軀ê臭酒味，聽眾笑kah是làu ē-hâi。

Se̍h頭看tuì主殿大成殿ê厝尾頂，虎、豹、獅、象、馬、魚、蝦、龜，二三十款野生動物，bē輸動物園--leh，hiánn目ê貓頭鳥有72隻，代表孔子公ê 72个弟子。邊--a有兩隻三肢跤ê螿蜍（tsiunn-tsî） ，因為孔子公「不語怪力亂神」，所以kā做古錐ê形體，講是tài財；ài講文言詞「蟾蜍（siâm-sû）」khah文雅，m̄是口語詞tsiunn-tsî。另外有彩繪ê果子——石榴（sia̍h-liû），取伊厚子，代表「多子多孫」。

看tuì大成殿內面去，有一塊神主牌仔刻「大成至聖先師孔子神位」，tse是對孔子公本名「孔丘」ê尊稱。按頂下桌hia tann頭看天pông，有「蜘蛛結網（ti-tu kiat-bóng）」ê木雕，tse就是華語所講ê『藻井』——碗公倒lap ê雕刻手法，花草幼路，牽做蜘蛛網ê形體，展現tsia是神聖尊貴ê所在；四面邊--a有挖空通風，án-ne柴料khah bē溼，mā khah bē快歹。孔子公神位兩爿邊--a，是伊ê學生kap歷代以來出名ê讀冊人，有17个，譬論講亞聖孟子也在內。

大成殿倚nî-tsînn下--ā ê壁面是水車堵，也有人講是「suí斜堵」ê走音詞，因為是tuì壁面斜--出-來、suí-suí ê壁堵。水車堵是交趾藝術，展現四个君王聘請gâu人ê典故，khah出名--ê是「劉備三請孔明」，描寫三國時代劉備為著beh聘請孔明下山，做軍師來tàu拍天下，親身走三tsuā遠路，tsiah感動孔明。另外一个典故是周文王聘請姜子牙出馬，beh來去征討商紂王，伊聽講姜子牙釣魚離水三寸，ǹg望「願--者上鉤，不願--者回頭」，只等有緣人，周文王認定伊是賢人，就派後生去邀請姜子牙。無疑悟，姜子牙講ài文王本人來tsiah有誠意，周文王m̄-nā親身到位，koh hōo伊坐轎，文王kā khiú轎車。

孔子廟看煞，隨後趕去街仔路口ê保安宮，保安宮服sāi ê主神是保生大帝，也就是大道公。伊是leh做醫生，得道升天了後，tsiânn做醫神，hōo信眾求藥籤。清國ê時，泉州同安人來大龍泵趁食，起廟kā服sāi，取「保」佑同「安」人ê意思。1805年，清國嘉慶年間，就有tsit-má ê廟宇規模，tī日本大正時期kap 20冬前lóng有koh翻--過，tī 2003年tio̍h聯合國教科文組織（UNESCO）亞太文化資產保存獎。

大正時期hit kái ê翻修，有請兩組師傅「做對場」，也有人講是「拚場」；廟身分做兩爿，一組做一半穡頭，工事ê寸尺sio-siâng，m̄-koh設計、形式kap手路無仝。分兩組，人濟，khah緊做好bē拖沙，也thìng好比較siáng做了khah suí、khah幼路。俗語講：「輸人m̄輸陣，輸陣歹看面」，趁濟趁少是額外，面子問題ài論代先。

厝脊頂有剪黏，龍爿有八仙其中ê四仙，大肚--ā漢鍾離是上好認--ê，欠hit四仙是因為beh做對場，留一半hōo另外一組發揮創作。虎爿ê師傅剪ê是四大天王，有看見「雨」hām「順」兩尊，雨神手攑雨傘特別hiánn目，「風」神kap「調」神兩尊徙tuì後壁面去，mā是做一半niâ。兩組師傅m̄-nā拚手工，也tio̍h拚設計。比論講，當時大龍泵時行pua̍h-kiáu，有師傅用kiáu間所用ê十八骰仔、天九牌hām麻雀jí仔做雕刻ê題材，反映地方特色。

Suà--落-來，就木雕來比phīng。龍爿做一扇一扇，每一扇ê外框是統一性ê冊捲型式，有整體感，加上框頂--à ê花草各有差別，同中有異，有變化，加上框內面題材雕刻《三國演義》曹操kap劉備煮酒論英雄ê故事，人物層次kap設計性khah贏。翻頭來看虎爿，每扇木框大細無仝，khah成是各人做各人--ê，無一个統一感hām團隊性。

正殿服sāi吳真人，門前有兩對石造ê龍柱。倚外爿tsit對是清國嘉慶年代雕--ê，倚中門hit對是日本時代創作--ê。愈近代工具愈進步，日本時代已經有電動ê tsām仔--ah，雕工自然ē khah幼路，一枝柱仔thìng好雕兩尾龍；m̄比早前清國--ê，tsha̍k仔ài用手落去用摃--ê，工khah粗，平平一枝柱仔kan-na有才調刻一尾龍niā-niā。

為著保存文化資產，彩繪ê修護也是大學問。正殿壁堵有一幅台南名師潘麗水所畫ê圖，tī 1999年tshiànn澳洲師傅來整修，一个lán台灣師傅tuè leh學伊ê技術。修好勢了後，遠遠看修kah tsiânn suí，倚近看tsiah知有補漆。

Se̍h tuì正殿後壁堵ê外口面，隨看著「八仙大鬧東海」ê彩繪——八仙kā王母娘娘祝壽，酒食煞，各展神通beh過東海，回tńg各人ê仙居；眾仙神通廣大，引起海湧滾絞，驚動東海龍王，雙方suah起冤家sio拍，尾--à只好iang請菩薩出來排解——tse是廟畫tsia̍p看ê心適題材。後殿服sāi--ê是神農大帝，伊tam百草，也是醫神，輩份比大道公khah kuân，輩份kuân--ê tsiah ē-sái入祀後殿。就親像孔子廟正殿ê後面殿服sāi孔子ê老爸kap祖先，是仝款ê道理。Lán徛家正身護龍mā有sio-siâng ê原則，序細蹛頭前落，序大人押後徛後壁落。

煞尾--à，勝吉老師勉勵逐家，後擺若來廟--裡拜拜，金紙燒了以後，免趕緊走beh tńg--去，留淡薄仔時間行行看看--leh，感受lán ê祖公仔產。就親像tsit kái行踏ê過程，莊嚴ê廟宇內，隨時聽ē著pua̍h-pue落地ê清音，mā看ē著善男信女虔誠ê面容，tse是上kài安搭人心ê景緻。



人類ùi 20萬冬前非洲ê出生地開始到taⁿ，伊ê身軀遺傳基因ê變化真小。Kap che比較--起-來，伊頭殼內思想ê變化ē-sái講是真大。現代ê科學家ē-tàng計算宇宙ùi出世ê目nih（35位小數點以下ê一秒）到chit-má宇宙擴張ê速度，ē-tàng計算電子（electron）ê重量（9.109 x 28位小數點以下ê一公克）。親像奇蹟。

Jîn-lūi ùi 20 bān tang chêng Hui-chiu ê chhut-seⁿ tē khai-sí kàu taⁿ, i ê seng-khu ûi-thoân ki-in ê piàn-hòa chin sió. Kap che pí-kàu--khí-lâi, i thâu-khak lāi su-sióng ê piàn-hòa ē-sái kóng sī chin tōa. Hiān-tāi ê kho-ha̍k-ka ē-tàng kè-sǹg ú-tiū ùi chhut-sì ê ba̍k-nih (35 ūi sió-sò͘-tiám í-hā ê 1 bió) kàu chit-má ú-tiū khok-tiong ê sok-tō͘, ē-tàng kè-sǹg tiān-chú (electron) ê tāng-liōng (9.109 x 28 ūi sió-sò͘-tiám í-hā ê 1 kong-khek). Chhin-chhiūⁿ kî-chek.

現代人過去1,000冬以來，上重要思想ê成就就是科學觀念ê建立。啥mi̍h是科學觀念？簡單講，就是ùi假設（hyposis）到證明（proof）。中國皇帝相信，天頂飛掃帚星，朝代就beh滅亡；中國人相信相命--ê，面頂某一个所在生一粒痣，就ē做皇帝。In kā chia-ê假設，無經過證明，準做事實。人類chēng ē-hiáu思考就ē-hiáu假設，但是tī近代科學建立以前，lóng無進一步經過證明，直接kā假設當做事實。科學家經過嚴格ê證明chiah kā假設當做事實。而且若第1,000擺ê試驗證明chit个假設m̄-tio̍h，chit个目前ê事實tio̍h-ài放棄或者修改。

Hiān-tāi lâng kòe-khì 1,000 tang í-lâi, siōng tiōng-iàu su-sióng ê sêng-chiū tō sī kho-ha̍k koan-liām ê kiàn-li̍p. Siáⁿ-mi̍h sī kho-ha̍k koan-liām? Kan-tan kóng, tō sī ùi ká-siat (hyposis) kàu chèng-bêng (proof). Tiong-kok hông-tè siong-sìn, thiⁿ-téng poe sàu-chhiú-chheⁿ, tiâu-tāi tō beh bia̍t-bông; Tiong-kok-lâng siong-sìn siòng-miā--ê, bīn-téng bó͘ 1 ê só͘-chāi seⁿ 1 lia̍p kì, tō ē chò hông-tè. In kā chia-ê ká-siat, bô keng-kòe chèng-bêng, chún-chò sū-si̍t. Jîn-lūi chēng ē-hiáu su-khó tō ē-hiáu ká-siat, tān-sī tī kīn-tāi kho-ha̍k kiàn-li̍p í-chêng, lóng bô chìn-chi̍t-pō͘ keng-kòe chèng-bêng, ti̍t-chiap kā ká-siat tòng-chò sū-si̍t. Kho-ha̍k-ka keng-kòe giâm-keh ê chèng-bêng chiah kā ká-siat tòng-chò sū-si̍t. Jî-chhiáⁿ nā tē-1,000 pái ê chhì-giām chèng-bêng chit ê ká-siat m̄-tio̍h, chit ê bo̍k-chêng ê sū-si̍t tio̍h-ài hòng-khì he̍k-chiá siu-kái.

我一位醫生朋友tio̍h大腸癌，伊m̄接受現代醫學治療，走去中國食某某中醫治癌ê「祖傳秘方」，舞半冬khah ke，tńg--來已經無法度手術。Che就是kā假設準做事實ê悲劇。你想，若是「祖傳秘方」，ē有偌濟患者用--過？Kám有法度統計證明伊ê效果？親像chit款假科學ê講法tī所講ê「中醫」內底滿滿是。中醫上愛講「補、虛、熱……」chit款有ná無ê形容詞，但是你若進一步追究伊ê實質內容，伊就講無mi̍h--ah。西方醫藥藥典內底，每一chōa內容lóng tio̍h實驗數字ê根據；中藥幾千頁藥典內底，上ke是根據古早某某神農，某某藥冊講--ê，無一chōa實驗根據。Chit款假科學ê做法，m̄-nā是非科學，koh-khah是反科學。

Góa 1 ūi i-seng pêng-iú tio̍h tōa-tn̂g-gâm, i m̄ chiap-siū hiān-tāi i-ha̍k tī-liâu, cháu-khì Tiong-kok chia̍h bó͘-bó͘ tiong-i ê ‘chó͘-thoân pì-hng’, bú pòaⁿ tang khah ke, tńg--lâi í-keng bô-hoat-tō͘ chhiú-su̍t. Che tō sī kā ká-siat chún-chò sū-si̍t ê pi-kio̍k. Lí siūⁿ, nā-sī ‘chó͘-thoân pì-hng’, ē ū gōa-chē hoān-chiá iōng--kòe? Kám ū hoat-tō͘ thóng-kè chèng-bêng i ê hāu-kó? Chhin-chhiūⁿ chit khoán ké kho-ha̍k ê kóng-hoat tī só͘-kóng ê ‘tiong-i’ lāi-té móa-móa-sī. Tiong-i siōng ài kóng ‘pó͘, hi, jia̍t...’ chit khoán ū ná bô ê hêng-iông-sû, tān-sī lí nā chìn-chi̍t-pō͘ tui-kiù i si̍t-chit lāi-iông, i tō kóng-bô-mi̍h--ah. Se-hong i-io̍h io̍h-tián lāi-té, múi 1 chōa lāi-iông lóng tio̍h si̍t-giām sò͘-jī ê kin-kù; tiong-io̍h kúi chheng ia̍h io̍h-tián lāi-té, siōng-ke sī kin-kù kó͘-chá bó͘-bó͘ Sîn-lông, bó͘-bó͘ io̍h-chheh kóng--ê, bô 1 chōa si̍t-giām kin-kù. Chit khoán ké kho-ha̍k ê chò-hoat, m̄-nā sī hui kho-ha̍k, koh-khah sī hoán kho-ha̍k.

Tī chit-má資訊發達ê社會，lán不時tio̍h分明，啥mi̍h是單純ê假設，啥mi̍h是有經過證明ê事實。Kā無證明ê假設準做事實，甚至kā證明ê事實準做假設，lóng m̄是好代誌。Che就是lán日常生活ê科學。

Tī chit-má chu-sìn hoat-ta̍t ê siā-hōe, lán put-sî tio̍h hun-bêng, siáⁿ-mi̍h sī tan-sûn ê ká-siat, siáⁿ-mi̍h sī keng-kòe chèng-bêng ê sū-si̍t. Kā bô chèng-bêng ê ká-siat chún-chò sū-si̍t, sīm-chì kā chèng-bêng ê sū-si̍t chún-chò ká-siat, lóng m̄ sī hó tāi-chì. Che tō sī lán ji̍t-siông seⁿ-oa̍h ê kho-ha̍k.




作者：蔡玉媐

莿桐花開紅紅紅。古早平埔社若來到春天ê時，莿桐樹就開kah紅紅紅，隨koh花開花謝。Makatao族人tī嘉臘埔徛起m̄知幾若百年--ah，莿桐樹邊ê公廨阿姆祖恬恬仔tī hia守護伊ê囝囝孫孫。

每年ê舊曆11/15，社內辦夜祭，是真重要ê日子。尪姨是祭典ê靈魂人物，由伊開hiàng水。拜天公kap點豬——點豬ê儀式是尪姨khe̍h兩枝竹管仔，tī豬羊ê身軀uì頭點到尾，tsit个動作表示祖靈已經收著族人ê祭品--ah。接suà--落-來，是轉豬，kā豬羊se̍h頭轉向阿姆祖，由尪姨tshuā領逐家kā阿姆祖祈求平安豐收kap感謝。Koh來，是跳戲吟唱遙遠年代古早ê曲調，tse是祖靈熟sāi ê歌謠。尪姨kap族人tī月光下，手牽手唱歌跳舞，用家己ê話語siàu念祖靈，tī tsit个時tsūn，逐家心靈sio倚。

尪姨ti祭典ê時tsūn扮演--ê是kap祖靈溝通ê人，tī Makatao族ê傳承制度內底，是由查某人來擔任，代代傳hōo查某囝iah是新婦。伊ē-hiáu法術，平常時幫贊族人收驚、消災解厄ê khang-khuè。

平埔族屬於南島語族，有家己ê信仰文化。M̄-koh，經過tsiah濟殖民政府kap漢人大量入侵參通婚ê影響，平埔族文化被漢化，加上無文字記錄，致使夜祭ê細節可能已經失去原味--ah。真無彩平埔ê語言文化一直teh消失中，好佳哉tsit幾年來平埔族意識形成，in開始beh走揣家己ê根，文化工作者mā開始研究平埔族群ê分佈kap文化，mā hōo真濟人來做伙關心夜祭。我感覺祭典當中，上充滿神奇力量色彩--ê是尪姨，真想beh進一步去了解，m̄-koh欠缺正港ê文史資料，只是聽過口語化ê傳說。真希望政府公部門ē-tàng撥經費幫贊做文化收集kap田野調查，hōo夜祭文化ē-tàng koh-khah真實、完整呈現--出-來，tse mā是當地族人ê ǹg望。

高雄市第一社區大學ê打狗台語開講社團，為著beh kap本土文化做連結，阮tī 2016年舊曆11月15月圓tsit日，來到嘉臘埔親身體驗夜祭。逐家分頭觀察記錄每一个儀式，beh用台語文書寫ê方式合齊做一份完整ê報告。我負責記錄尪姨，m̄-koh尪姨uì頭到尾lóng teh kap祖靈溝通對話，是一个神聖ê khang-khuè，bē-sái kā伊攪擾，所以無法度請教伊相關ê細節。M̄-koh，阮感受著伊是阿姆祖kap族人中間穿針引線ê人。Tī嘉臘埔，阿姆祖kap尪姨是Makatao族人ê精神寄託。

作者：草地人

台獨運動覺醒tī二二八事件國殤ê心疼；台獨運動開始tī海外留學生ê思鄉夢；台獨運動開花tī本土性政黨ê執政；台獨運動落實tī台灣新文化ê形成。M̄-koh chit款新文化形成ê關鍵在tī台語文運動ê成功iah是失敗。無家己語文ê文化是空殼ê好看，無久長ê ǹg望；當然也bē有家己特殊民族性ê建立kap生湠。Chit款認知kap決心促成1991年《台文通訊》tī洛杉磯ê Torrance創立。

Tī 1991年前，海外台獨運動ê關心面kan-taⁿ限制tī政治ê層次，親像廢除戒嚴ê咒筐；消除烏名單ê惡夢；抗議島內無人權ê政治關監；島內民主政治ê呼籲；爭取台灣政治ê自主性……等，lóng是政治性ê關懷。真少人有想著beh有家己新文化ê建立，koh-khah免講是家己語文ê推動。Chit款情形，kap海外台獨運動本身ê khùi力ke減有關係。政治關懷是迫切主要ê運動內容，親像聲援美麗島事件、陳文成事件、林--家兇殺ê新二二八恐怖；本土性政黨ê成立……等具體性ê行動。當時雖然有《公論報》kap《太平洋時報》ê新創立，但是關心面離bē開政治性ê層次。差不多完全無kha̍p著beh有家己ê新文化iah是台灣固有文化ê宣揚。一直到1991年，島內有《新文化》雜誌kap海外《台文通訊》ê成立，chiah開始有chit款ê覺醒kap鼓吹。

《台文通訊》開始tī鄭良光Torrance ê辦公室。因為tī進前，有鄭良偉教授來Torrance ê台福教會舉辦台語文ê研習會。有幾位同鄉（王秋森、許清煌、洪茂澤）感受著台語文久長受壓迫kap輕視，真迫切來鼓吹挽救chit个kiōng-kiōng-beh受消滅ê母語。逐家參詳撥一點仔時間來tàu關心。利用每禮拜二暗tī鄭良光ê Torrance辦公室聚會，學寫台語kap分享讀冊ê心得。然後由鄭良光獨立創辦chit份四頁ê小刊物。伊家己kap另外一位兄弟（精兵）負責寫稿。因為chit陣人lóng是教會ê信徒，in ǹg望tī台灣新文化形成ê時，ē-tàng注入基督教文化ê精華來取代中國文化ê封建思想，所以tī第二年in也推出「台灣百合論壇」，由精兵（筆名）執筆kap台灣幾位關心ê牧師（黃伯和、董芳苑、王貞文）tàu跤手。用台文來寫神學性ê論題kap同鄉分享，開始台語文運動全面性ê推動。

Tī發行ê第二年，tī台灣本土成立《台文通訊》聯誼會，由陳明仁kap陳豐惠負責。推動到每一个縣市，也訓練台語文ê師資。Tī《台文通訊》ê前四年，lóng是鄭良光家己獨資支持chit个刊物，後--來由陳柏壽牧師牧養ê教會所成立ê聰美基金會接辦，李勤岸接編輯三年。到第八年，由陳雷……等加拿大ê幾位有志接辦，繼續chit款台語運動ê香火。

《台文通訊》ê標誌是一个犁田ê人tī一枝蠟燭火ê內面。Che是強調chit个刊物ê草根性kap啟發性。親像tī《台文通訊》成立ê前兩年，仝chit陣關心台獨ê教會朋友成立「光臨團契」關懷台灣ê弱勢團體（幼妓、原住民等）向台灣本島呼籲人權性ê關懷。後--來有彩虹專案、勵馨園ê成立，專業關心台灣弱勢婦女ê運動。

《台文通訊》是一个平面性ê小刊物，m̄-koh伊所發起ê台語文運動已經影響台灣本土政黨ê關心。Tī通俗ê學校教育加入台語文ê課程。Tī高等教育也有台灣文學ê課程。M̄-koh chit款ê台語文運動iáu離「新語文、新文化、新民族、新國家」ê目標真遠。親像採用台語文ê平面媒體iáu是非常少；tī台灣ê高等教育iáu無台語文系所；tī官方ê文件iáu無有台語ê書寫；tī商業性ê廣告iáu是用中文做主體。Che表明台灣ê獨立運動iáu是停tī政治層次，對文化獨立ê努力iáu是初步。一个本土性ê政黨若忽略本土語文ê正當性kap主體性，kan-taⁿ注重tī政治上ê權益，che是無根ê台獨運動，親像台灣本土ê教會（長老會）因為過去無投入tī台語文運動，in ê第二代、第三代會友流失到華語教會，tī政治ê立場也偏向中國主體ê立場。Che證明，若無家己ê語文，就bē有家己ê文化，無家己ê文化，所起造ê國家是空殼--ê。有一个實例ē-tàng做lán ê參考。

以色列tī西元前587年亡國。In ê百姓流散tī逐款語文ê國家。In ê先覺者，強調家己ê語文保持，tī每个禮拜六聚集第二代教in希伯來文kap猶太文化。Che是猶太人安歇日ê文化來源。一个猶太人若m̄守安歇日制度，就是民族ê罪人，che是亡國亡族ê開始。Chit款堅持hō͘ in有khùi力tī 1947年重建家己ê國家。雖bóng是小國，tī四圍阿拉伯勢力ê威脅，因為有真強ê文化認同，hō͘ in m̄驚亡國ê威脅。

海外台獨運動有濟濟團體teh學習猶太人建國運動ê路徑（親像FAPA、TACL等）。M̄-koh iáu是停tī政治ê層次。雖bóng目前有台灣傳統週ê慶祝，che是表演性ê活動，對tī固定台語文活動ê參與 iáu是非常非常少。Che表示海外台獨運動是無根ê運動。關心台灣獨立運動ê多數是第一代ê中古老人；koh 20年，chit个世代ê人lóng歸土，海外台獨運動ē變做歷史名詞。Hit時，台灣若koh受中國併吞，啥mih人ē koh再關心--leh？Hit時，也是濟濟人台獨夢醒ê時。為啥mi̍h tio̍h chiah-nī悲觀--leh？因為《台文通訊》ê草根運動ê呼籲並無得著海外台獨運動主流ê重視kap具體ê支持。無家己ê語文，就無家己ê文化；無家己ê文化，就無家己ê民族；無家己ê民族，所建立ê國家是別人ê附庸；早慢ē受併吞，che是真淺ê道理kap歷史演進ê結果。
作者：Tân Lī-bûn 陳俐雯 

Sèⁿ-miā bô-su-iàu ki-khiáu, in-ūi chin-chē sî-chūn ki-khiáu mā bô-tek-khak ū-lō͘-iōng. Lâng m̄-bián 100 hun, in-ūi chin-chē sî-chūn koân-hun ê jîn-seng mā bô-tek-khak ū boán-hun ê hēng-hok. Put-toān tui-kiû sī hiān-tāi-lâng ê seng-oa̍h bô͘-sek, bē-tàng su tī khí-pōng, it-chhè lóng ài piàⁿ sī the̍h-tio̍h sèng-lī mn̂g-phiò ê tē-it-pō͘. Án-ne ê su-ûi hó á-sī m̄-hó, bô phiau-chún ê tap-àn. Chí-sī tàu-té ū gōa-chē-lâng su-khó kòe put-toān tui-kiû ê pōe-āu tùi ka-kī ê sèⁿ-miā ū siáⁿ ì-gī?
 
Tī 21 sè-kí lâng ê it-seng sī chi̍t-chióng tián-sī, iōng hiān-tāi-lâng ê kóng-hoat kiò-chò chū-ngó͘ hêng-siau. Kho-ki ūi seng-oa̍h tòa lâi siūⁿ-bē-kàu ê chìn-pō͘, bāng-lō͘ kap bûn-bêng kòe-tō͘ hoat-tián chhiong-kek sè-kài só͘-ū it-chhè. Pí-lūn-kóng bûn-hòa, keng-chè, chèng-tī, kàu-io̍k, seng-oa̍h, jîn-chè-koan-hē kap kè-ta̍t-koan... téng. In-ūi choán-piàn siuⁿ-kín, tì-sú sán-seng chē-chē siā-hōe būn-tê, siōng bêng-hián--ê tō-sī lâng kè-ta̍t-koan ê bô-kâng. Hiān-kim bāng-lō͘ sin-sî-tāi phah-khui sè-kài só͘-ū it-chhè ê khó-lêng-sèng. Chit-má ê lâng ta̍k-kang ba̍k-chiu peh-kim, hīⁿ-á thí-khui, khòaⁿ--tio̍h-ê, thiaⁿ--tio̍h-ê, lóng-sī siā-kûn mûi-thé kà lí beh án-chóaⁿ hó-gia̍h, pun-tiuⁿ beh án-chóaⁿ-iūⁿ hiáⁿ-ba̍k chiah-ē chhut-miâ. Chia siat-kè hó ê ōe-bīn kap si-a-geh kòe ê siòng-phìⁿ, sī chu-sìn po̍k-chà hō͘-lâng bê-sit ê siong-gia̍p chhiú-tōaⁿ, mā sī siàu-siūⁿ sêng-kong siōng ū-phā  ê pō͘-sò͘. 

M̄-koh seng-oa̍h bô-bo̍k-tek hō͘ sim khang-hi, chhōe-bē-tio̍h sèⁿ-miā ê ì-gī, hō͘-lâng óng-óng tī tui-kiû ê kòe-têng tiong lak-lo̍h sî-tāi chìn-pō͘ ê hām-chéⁿ, ta̍uh-ta̍uh-á bê-sit chū-ngó͘,  phian-lî pún-sèng, put-ti-put-kak tō tîm-bê tī lī-keng ê ngó͘-hoe-cha̍p-sek, tian-tó bīn-tùi koh khah-chē tak-kha̍p , che sī chit-má siā-hōe chiâⁿ phó͘-phiàn ê hiān-siōng.

Lâng m̄-sī bē-tàng ū io̍k-bōng, in-toan io̍k-bōng mā sī sèⁿ-miā ê chi̍t-pō͘-hūn, sī lâng hiòng-chiân chìn-pō͘ chiâⁿ tiōng-iàu ê tōng-la̍t. Ì-gī tī-liâu tāi-su Frankl mā bat kóng--kòe, “Lâng ē-tàng ūi ì-gī lâi sí, mā ē-tàng ūi-tio̍h ì-gī oa̍h--lo̍h-khì.” Só͘-pái múi-chi̍t-ê tui-kiû pōe-āu ê ì-gī tō chin tiōng-iàu. Chhōe-tio̍h sèⁿ-miā ì-gī ê léng-ngō͘ ē éng-hióng seng-oa̍h hong-sek ê soán-te̍k kap thāi-tō͘, tong lán chheng-chhó chit-ê tui-kiû sī sèⁿ-miā ê bo̍k-phiau, m̄-sī khang-hi tô-pī ê chià-kháu, kian-tēng ê sim ē chhòng-chō sèⁿ-miā ê chū-iû. He ē sī chi̍t-chióng sim-lêng chhiau-thoat ê choán-hòa, chi̍t-chióng tī ì-gī lāi-té chhōe-tio̍h bêng-pe̍k ka-kī kè-ta̍t ê le̍k-liōng. 
Tha̍k gián-kiù-só͘ hit-chūn, goán Tâi-bûn-só͘ ta̍k ha̍k-kî lóng-ū an-pâi chhân-iá tiau-cha. Chiūⁿ-soaⁿ lo̍h-hái sì-kè khì kiâⁿ-ta̍h. Chit-khoán chhut-gōa hêng-têng hō͘ lâng khí-mo͘ spring giang, chū-iû koh siau-iâu.

2011 nî chhiu-bóe, Lâu Chèng-goân kàu-siū chhōa goán khì Bō͘-lîm chìn-hêng bûn-hòa chham-hóng. Chá-khí-sî chìn-hêng Purple crow bóe-ia̍h-á (紫斑蝶) seng-thài tō-lám. E-po͘ ū Rukai la̍h-jîn bûn-hòa siāu-kài, cheng sió-bí thé-giām oa̍h-tāng. Hit-sî Rukai ê súi-ko͘-niû-á chhōa goán chhin-kīn bóe-ia̍h-á ê sè-kài.

Purple crow bóe-ia̍h-á bē tòng kôaⁿ, tī chhiu-bóe beh kôaⁿ--lâng ê sî-chūn lâi-kàu Bō͘-lîm hio͘h-tang. M̄-koh ū-tang-sî-á in-ūi khì-hāu ê koan-hē á-sī kî-tha in-sò͘ bô-tek-khak khòaⁿ-ē-tio̍h. In-ūi án-ne, “Nā-chún lín bô khòaⁿ-tio̍h bóe-ia̍h-á, tńg--khì m̄-thang kóng lâi Bō͘-lîm bô khòaⁿ-tio̍h o͘. In-ūi lín sī kap góa iok, m̄-sī kap in iok.” Tō-lám-oân án-ne tùi goán kóng sńg-chhiò. Khòaⁿ bóe-ia̍h-á siōng-hó ê sî-kan sī 11 tiám chìn-chêng, in ē chhut-lâi pha̍k-ji̍t. Hó-ka-chài, hit-kang ê thiⁿ-khì sio-lō, hō͘ goán ē-tit-thang kiàn-sek tio̍h in ê hong-chhái: ū kng-sòaⁿ ê sî-chūn, si̍t-á ê sek-chúi ē khí piàn-hòa, ná-chhiūⁿ nâ-pó-chio̍h. Chin-chiàⁿ kám-siā thiⁿ-kong-peh-á sù hō͘ lán-lâng ê un-tián.

Tō-lám-oân chhōa goán khì chúi-goân-tē, iā chiū-sī bóe-ia̍h-á ê chhe-sek-tē, koh iân-lō͘ siāu-kài. Tāi-seng kóng tio̍h soaⁿ-kok hêng-sêng ê 5 ê tiâu-kiāⁿ, kok-kháu ǹg tang á-sī tang-lâm, ta khe-kok, hái-poa̍t tī 500 bí í-hā, ū chheⁿ-chhùi ê chhiū-nâ, kap ūi-tì tī pak-hūi kui-sòaⁿ í-lâm. Iân-lō͘ mā ū khòaⁿ tio̍h bóe-ia̍h-á ê chia̍h-mi̍h, chhin-chhiūⁿ siap-á-chhiū (澀葉榕) kap iûⁿ-kak-lē (馬力筋). Purple crow bóe-ia̍h-á ê ka-cho̍k-á chú-iàu ū 4 khoán, it-poaⁿ ē-tit-thang jīn in si̍t-á téng-bīn ê pe̍h-tiám. Thé-hêng siōng-sè--ê, si̍t-á ha̍p-ha̍p ê sî, chêng-si̍t ê tiong-ng ū chi̍t liah pe̍h-tiám (小紫斑蝶). Thé-hêng siōng-tōa--ê, chêng-si̍t ê tiong-ng ū nn̄g ê pe̍h-tiám (圓翅紫斑蝶). Siōng-súi--ê, si̍t-á téng ê pe̍h-tiám khah chē (端紫斑蝶). Koh chi̍t khoán, chêng-si̍t ê tiong-ng ū saⁿ tiám. (斯氏紫斑蝶). 

Chit-ê chúi-goân-tē chāi-tē-lâng kā hō-chò Tau-kian-a, í-keng kui-ōe chò seng-thài kong-hn̂g. Rukai cho̍k-kûn jīn-ûi chúi-goân-tē sī sèng-kiat ê só͘-chāi, chheng-khì ê khoân-kéng sī bóe-ia̍h-á soán-te̍k chhe-sek-tē ê tiōng-iàu tiâu-kiāⁿ. Purple crow bóe-ia̍h-á tī Tâi-oân kok-tē lóng khòaⁿ ē tio̍h. Kôaⁿ--lâng in chhian-sóa kàu lâm-pō͘ kòe-tang. Choân-sè-kài tōa kui-bô͘ ê kòe-tang soaⁿ-kok, Bō͘-lîm (紫蝶幽谷) sī kî-tiong chi̍t-ūi. Koh chi̍t-ūi sī Mexico ê Monarch butterfly (帝王斑蝶谷). Lán tio̍h-ài sè-jī pó-sioh khoân-kéng, hō͘ lán ê āu-chi̍t-tāi khòaⁿ-ē-tio̍h chiah-ni̍h tin-kùi ê Purple crow bóe-ia̍h-á.

Tî-liáu siúⁿ bóe-ia̍h-á, goán mā ū o̍h chāi-tē-lâng ê sio-chioh-mn̄g ōe-gí. Rukai cho̍k-kûn, bô-lūn sī Ko-hiông Bō͘-lîm, Pîn-tong Bū-tâi, Tâi-tang, kiōng-tông ê sio-chioh-mn̄g ōe-gí sī“
”, ì-sù chiū-sī “Hello”. Lēng-gōa,“
” chit-ê sio-chioh-mn̄g sī Bō͘-lîm Rukai cho̍k-gí, mā sī “How are you?” ê ì-sù.“
” sī “Góa chiâⁿ hó.”ê ì-sù. Ta̍k-ê m̄-thang kā “
” kóng-chò Tiong-kok-ōe “Màlêngsû” , che-sī tō-lám-oân teng-lêng ê ōe o͘! 
作者：Ngô͘ Ka-bêng

Hioh-khùn-ji̍t sòa chiap
Éng-oán bē thêng-khùn ê la̍h-ji̍t
Chheⁿ-hūn ê phàu-á
Hòng-sàng hoaⁿ-hí khèng-chiok ê siaⁿ
228 tōa iu-thāi--o͘h
228 tōa sio̍k-bē--o͘h
228 1-kin ê sí-thé ta̍t gōa-chē
Thâu-ke kā góa chhìn khòaⁿ-māi--leh
Tâi-oân-hûn
Tī tiām-chēng ê bāng-lō͘ tiàm-thâu--ni̍h
Po̍k-chà

Chhī-chèng-hú ê mn̂g khui--khui
Ka-hāi-chiá ê giân-gí
Ta̍k-put-sî ùi góa ê ba̍k-chiu-jîn pa--koaih
Ó--oh
Ó--oh
Koh pa--koaih
Tâi-oân-hûn
Tī àm-so-so ê Tâi-oân-sú chheh-tû--ni̍h
Chhiō siáng ê chi̍h

Lāu-jia̍t ê Ài-hô kîⁿ
Bó-gí thoa-bôa ê kha-jiah bô lâng ē thiaⁿ--kìⁿ
Tá-káu-káng ê âng-hê
Káⁿ-sī í-keng am-khàm 74-tang chêng ê hoeh-chúi
Hô-pêng-chiáu m̄ bat chhut-sì
Soaⁿ-àm-kong oa̍h tī “Chóng-chǹg kiô” ē-té ê àm-chīⁿ--ni̍h
Hām-bîn

Khó͘-thiàⁿ ê 3-goe̍h-thiⁿ
Sit--khì ê hûn iáu-sī bô tit-tio̍h chèng-gī
Tn̄g--khì ê chi̍h chá to̍h kòe-ki hō͘ tùi-te̍k puh-íⁿ
Mô͘-kúi ê chhiú kā lán ê sîn-hûn siàng lŏe thô͘--ni̍h seⁿ-thòaⁿ
Ē liáu bē chīn
74-tang āu
Sio-lō ê ba̍k-sái í-keng hu--khì
Káⁿ-sī lán hòng-khì lán ka-tī


Tī 2016年ê 12--月，我為著beh kā台語學hō͘好，就開始我ê第一篇台文寫作。一開始，我ê羅馬字chiok濟lóng寫m̄-tio̍h，老師chiok有耐心kā我牽教，hō͘我沓沓仔對寫台文有信心。Tī我ê拍拚之下，我ê第二篇全羅ê散文hō͘《台文通訊BONG報》刊--出-來，刊tī 2017年ê 8月份。我chiok感謝《台文通訊BONG報》hō͘我chit个寫台文ê新人有機會刊登，而且hit時ê編輯koh有hō͘我寫作ê建議，hō͘我ê台文koh-khah進步。

到taⁿ，已經過五冬--ah，我因為老師ê鼓勵koh teh寫，目前《台文通訊BONG報》已經刊我十幾篇文章。我真感謝《台文通訊BONG報》！陪我讀五冬ê台語，mā經歷我考過中高級做台語老師ê時間。Tī chit个特別ê日子，《台文通訊》30週年ê日子，我beh祝福《台文通訊BONG報》ē-tàng發行久長，一个ē-tàng行過30年日子ê台文雜誌，實在無簡單！祝福《台文通訊》30週年快樂！

作者：草地人

台獨運動覺醒tī二二八事件國殤ê心疼；台獨運動開始tī海外留學生ê思鄉夢；台獨運動開花tī本土性政黨ê執政；台獨運動落實tī台灣新文化ê形成。M̄-koh chit款新文化形成ê關鍵在tī台語文運動ê成功iah是失敗。無家己語文ê文化是空殼ê好看，無久長ê ǹg望；當然也bē有家己特殊民族性ê建立kap生湠。Chit款認知kap決心促成1991年《台文通訊》tī洛杉磯ê Torrance創立。

Tī 1991年前，海外台獨運動ê關心面kan-taⁿ限制tī政治ê層次，親像廢除戒嚴ê咒筐；消除烏名單ê惡夢；抗議島內無人權ê政治關監；島內民主政治ê呼籲；爭取台灣政治ê自主性……等，lóng是政治性ê關懷。真少人有想著beh有家己新文化ê建立，koh-khah免講是家己語文ê推動。Chit款情形，kap海外台獨運動本身ê khùi力ke減有關係。政治關懷是迫切主要ê運動內容，親像聲援美麗島事件、陳文成事件、林--家兇殺ê新二二八恐怖；本土性政黨ê成立……等具體性ê行動。當時雖然有《公論報》kap《太平洋時報》ê新創立，但是關心面離bē開政治性ê層次。差不多完全無kha̍p著beh有家己ê新文化iah是台灣固有文化ê宣揚。一直到1991年，島內有《新文化》雜誌kap海外《台文通訊》ê成立，chiah開始有chit款ê覺醒kap鼓吹。

《台文通訊》開始tī鄭良光Torrance ê辦公室。因為tī進前，有鄭良偉教授來Torrance ê台福教會舉辦台語文ê研習會。有幾位同鄉（王秋森、許清煌、洪茂澤）感受著台語文久長受壓迫kap輕視，真迫切來鼓吹挽救chit个kiōng-kiōng-beh受消滅ê母語。逐家參詳撥一點仔時間來tàu關心。利用每禮拜二暗tī鄭良光ê Torrance辦公室聚會，學寫台語kap分享讀冊ê心得。然後由鄭良光獨立創辦chit份四頁ê小刊物。伊家己kap另外一位兄弟（精兵）負責寫稿。因為chit陣人lóng是教會ê信徒，in ǹg望tī台灣新文化形成ê時，ē-tàng注入基督教文化ê精華來取代中國文化ê封建思想，所以tī第二年in也推出「台灣百合論壇」，由精兵（筆名）執筆kap台灣幾位關心ê牧師（黃伯和、董芳苑、王貞文）tàu跤手。用台文來寫神學性ê論題kap同鄉分享，開始台語文運動全面性ê推動。

Tī發行ê第二年，tī台灣本土成立《台文通訊》聯誼會，由陳明仁kap陳豐惠負責。推動到每一个縣市，也訓練台語文ê師資。Tī《台文通訊》ê前四年，lóng是鄭良光家己獨資支持chit个刊物，後--來由陳柏壽牧師牧養ê教會所成立ê聰美基金會接辦，李勤岸接編輯三年。到第八年，由陳雷……等加拿大ê幾位有志接辦，繼續chit款台語運動ê香火。

《台文通訊》ê標誌是一个犁田ê人tī一枝蠟燭火ê內面。Che是強調chit个刊物ê草根性kap啟發性。親像tī《台文通訊》成立ê前兩年，仝chit陣關心台獨ê教會朋友成立「光臨團契」關懷台灣ê弱勢團體（幼妓、原住民等）向台灣本島呼籲人權性ê關懷。後--來有彩虹專案、勵馨園ê成立，專業關心台灣弱勢婦女ê運動。

《台文通訊》是一个平面性ê小刊物，m̄-koh伊所發起ê台語文運動已經影響台灣本土政黨ê關心。Tī通俗ê學校教育加入台語文ê課程。Tī高等教育也有台灣文學ê課程。M̄-koh chit款ê台語文運動iáu離「新語文、新文化、新民族、新國家」ê目標真遠。親像採用台語文ê平面媒體iáu是非常少；tī台灣ê高等教育iáu無台語文系所；tī官方ê文件iáu無有台語ê書寫；tī商業性ê廣告iáu是用中文做主體。Che表明台灣ê獨立運動iáu是停tī政治層次，對文化獨立ê努力iáu是初步。一个本土性ê政黨若忽略本土語文ê正當性kap主體性，kan-taⁿ注重tī政治上ê權益，che是無根ê台獨運動，親像台灣本土ê教會（長老會）因為過去無投入tī台語文運動，in ê第二代、第三代會友流失到華語教會，tī政治ê立場也偏向中國主體ê立場。Che證明，若無家己ê語文，就bē有家己ê文化，無家己ê文化，所起造ê國家是空殼--ê。有一个實例ē-tàng做lán ê參考。

以色列tī西元前587年亡國。In ê百姓流散tī逐款語文ê國家。In ê先覺者，強調家己ê語文保持，tī每个禮拜六聚集第二代教in希伯來文kap猶太文化。Che是猶太人安歇日ê文化來源。一个猶太人若m̄守安歇日制度，就是民族ê罪人，che是亡國亡族ê開始。Chit款堅持hō͘ in有khùi力tī 1947年重建家己ê國家。雖bóng是小國，tī四圍阿拉伯勢力ê威脅，因為有真強ê文化認同，hō͘ in m̄驚亡國ê威脅。

海外台獨運動有濟濟團體teh學習猶太人建國運動ê路徑（親像FAPA、TACL等）。M̄-koh iáu是停tī政治ê層次。雖bóng目前有台灣傳統週ê慶祝，che是表演性ê活動，對tī固定台語文活動ê參與 iáu是非常非常少。Che表示海外台獨運動是無根ê運動。關心台灣獨立運動ê多數是第一代ê中古老人；koh 20年，chit个世代ê人lóng歸土，海外台獨運動ē變做歷史名詞。Hit時，台灣若koh受中國併吞，啥mih人ē koh再關心--leh？Hit時，也是濟濟人台獨夢醒ê時。為啥mi̍h tio̍h chiah-nī悲觀--leh？因為《台文通訊》ê草根運動ê呼籲並無得著海外台獨運動主流ê重視kap具體ê支持。無家己ê語文，就無家己ê文化；無家己ê文化，就無家己ê民族；無家己ê民族，所建立ê國家是別人ê附庸；早慢ē受併吞，che是真淺ê道理kap歷史演進ê結果。
作者：鄭順聰 


M̄-nā是我，大多數ê台灣人知影湯德章，ài tuì tsit本尪仔冊ê上尾頁來倒絞。 

先tuì 2019年遊街銃決ê行動劇開始，2014 kā伊做忌hit日定做「正義與勇氣之日」。Tī我íng過ê記持內底，台灣文學館、以早舊市府ê頭前號做「民生綠園」，圓環內ê鳳凰木旺koh大欉，護持一座銅雕，紀念律師湯德章，是伊用性命kā狼毒烏暗擋--落-來，hōo台南tī二二八免受hiah濟枉屈hām苦難。

Iáu-m̄-koh，lán對伊ê了解uân-á siunn少，霧sà-sà，m̄知伊ê事蹟hām規个時代ê背景。

資料、資訊讀hiah濟，khah輸『蠢羊』（台語kám譯做愣羊仔［gāng-iûnn-á］？）tsit本尪仔冊，hōo平面ê文字tsiânn做浮面，kā湯律師ê人生分階段，一章一章、一格一格來成形，親像看電影hiah-nī仔真、hiah-nī活khuì。原來，hit時ê人穿tsit款衫，厝hām街仔路khōng做tsit款形（有現此時上siak-phānn ê林百貨hām南美館--looh），當時ê人情世事、規矩制度是án-ne來pháng--ê。

逐章ê起頭頁，koh ē紹介hit-tang-tsūn ê mi̍h件，譬如日本警察ê穿插hām配刀（koh掛鎖驚hōo人搶--去），紙票ê圖樣，koh有斯當時ê護照：旅券。

做一个台文作家，我真肯定內底ê台文使用。M̄是beh來tshui-sak鼓舞褒囉嗦，是hit个時代本tsiânn就是用台語、日語來講話，使用台文hām歷史tsiah ē貼bā，本底就ài án-ne來做。

Tsit本尪仔冊，m̄-nā是台文出版ê見本，koh是未來『台漫』beh大開展ê模範。

當然，tsit本冊上重要ê tshuā領，是beh來認bat湯律師ê一生：有活形koh活跳ê尪仔圖，kā伊人生ê過程畫kah有條有段，hōo lán有大概ê了解。湯律師做過濟濟ê頭路，改換無仝ê路途，彎彎uat-uat、起起落落，伊一世人ê執念、堅持ê精神，就是冊內底所寫--ê：「我……就kan-na是想beh kā心內ê正義顧hōo tiâu niā-niā……。」

有一kái，阮規家伙仔去台南遊覽，tuì文學館起步，掠圓環過，參觀林百貨hām南美二館了後，囡仔忝--ah，太太tshuā tńg去飯店歇。伊tī網路地圖發現出名ê燒鰻飯，生理kài好，ài我冗早去排隊，包tńg去做暗頓。

我nǹg入去巷仔，去揣hit間店，步lián斟酌來bā，suah勻勻仔浮現一棟紳派ê現代洋樓，牆圍仔外有雅氣ê花箍，內底寫：湯德章故居。

我心肝頭tshia̍k--一-下，有感動，感慨khah tīnn，hit時tng-leh風聲舊厝就beh hōo賣掉khà掉。好佳哉，四面八方ê志士khioh錢kā厝保留--落-來，進一步beh kā磨hōo優、雕hōo suí。
 
論真講，冊讀完，感覺時代ê面腔是真無情，統治者ê手段kài殘忍啊！Tsit時，我ê心頭suah坐清，恬靜--落-來——tī時間暗sàm無光ê hit爿，有聲sueh傳--來，自細hùn闊，按霧到清，真堅定，真響亮——啊！是湯德章ê律師廳牌匾頂頭ê hit四个大字：伸張正義。

有湯德章前輩行tī頭前，lán心頭定，m̄免驚；徛--出-來，騰騰騰；為公理，為正義。
主講／洪子偉   
記錄／吳宛霖

啥mi̍h是哲學? M̄是拆字、算命、看地理，哲學是西方文明ê基礎，強調以理性kap邏輯方法來研究萬事萬項基本ê道理，是啟蒙時代重要ê精神；若是無理性kap邏輯ê能力，就無後--來科學革命kap人權ê運動。哲學ê威力ē-sái講比病毒koh-khah恐怖，若大腦hōo uè--著，可能ē改變人類行為。Locke（『洛克』）、Rousseau（『盧梭』）ê「天賦人權」湠到18世紀歐洲大陸ê革命風潮。Descartes（『笛卡爾』）、Bacon（『培根』）ê科學方法危害著數千年基督信仰ê基礎。M̄-nā án-ne，思想koh ē演化，突變自Hegel（『黑格爾』）kap Feuerbach（『費爾巴哈』）哲學ê『馬克思』主義（Marxismus）開始，尾--à湠到全球，影響百年來ê國際局勢。Tsia-ê哲學思想，tiānn-tiānn是影響人類文明興敗ê力量。

1868年明治維新，日本創辦開成學校tsiânn做研究kap教授西學ê官方機構。民間學者mā系統性引入英國效益主義（Utilitarianism）、自由主義（liberalism）等思潮。1877年東京大學成立，文學部第一科包含史學、哲學kap政治學。是哲學頭一擺以現代專門學科出現tī東亞。你可能ē問「傳統中國kám無哲學？」近代哲學ē-sái講是過水貨，m̄-koh古早時中國ê儒、道思想kám ē-tàng算是哲學？Tse一直lóng有爭議，譬如禮記講『尊師重道』，Aristotle（『亞里士多德』）mā有講『吾愛吾師，但吾更愛真理。』M̄-koh，哲學強調--ê是「批判精神kap獨立思考」。前北京大學校長、前台大校長傅斯年tī 1926年講過一句話：「中國本來就無哲學tsit个mi̍h件。多謝上帝，hōo阮民族一个“tsiah-nī健康ê習慣”。」

政治哲學tī國家leh建立iah是轉型ê時koh-khah重要。Tī民主國家內底，伊界定人kap人之間權利ê界限；m̄-koh tī極權國家內底，伊suah變做獨裁者kā壓迫合理化kap擴張ê借口，beh控制思想、beh審查出版，不准人民有批判ê精神kap獨立ê思考，無反抗ê思想就無反抗ê行為。

1920年台灣ê實存運動（Si̍t-chûn Movement），tú開始是tuì歐美哲學揣一寡思想做武器，來kap日本殖民者意識sio-tak，慢慢仔發展變做台灣文化主體性ê反省，tse是有系統ê思想反抗。30年代tiānn-tiānn hōo人討論ê「實存」（じつぞん）概念，是按德國哲學「existenz」翻譯--過-來--ê，指「形而上學」（けいじじょうがく）ê存在概念，無愛kap存在主義（Existentialism）kap做伙。

台灣哲學有兩種意義，一種是Philosoply in Taiwan——所有tī台灣發生ê哲學活動，另外一種是Taiwanese Philosophy——有台灣特色ê創作性轉化。過去百年ê台灣哲學leh處理啥mih重要ê問題？就是存在kap反壓迫。所以哲學界前輩廖仁義講了tsiânn清楚，『台灣哲學一開始就不是一種囿於學院藩籬的觀念推演，而是源自於民間尋找反支配思想的需求。
』、『台灣當代哲學始於日本統治下的現代化啟蒙，卻在反抗日本殖民中成長茁壯。戰後來自中國的知識份子帶來自由主義與實用主義的洗禮，卻同樣成為批判黨國威權與推動民主化的動力。
』

日本時代ê台灣哲學有兩个特色，第一，是關心存在／存有ê問題（抽象ê「形上學」）：政治上已經m̄是中國ê一部份，文化上mā m̄是日本ê一部份，án-ne lán到底是siáng？探索自我存在kap存在條件，變成是早期台灣哲學ê時代精神。第二个特色是重視運動實踐。1920年開始，「台灣人」kap「台灣文化」ê概念慢慢仔流行--起-來，在地身份kap文化認同促成台灣ê文化民族主義運動。台灣哲學mā透過歐美哲學ê創造性轉化慢慢仔發展--出-來，變成對日本kap中國傳統思想ê反叛。

主講／鄭勝吉
記錄／蔡天享
春分tú過，清明接suà beh來，tng當暗時秋凊，日--時燒熱ê好天時，lán鄭勝吉老師喙笑目笑歡迎20外个有志，beh tshuā逐家做伙來去大龍泵（Tuā-lông-pōng）行踏。孔子廟kap保安宮是tsit kái紹介ê兩跡古蹟，老師ǹg望逐家有心來到tsia，了解一寡歷史kap智識，看suí、hip相掠外，ē-tàng kap lán ê生活hōo有牽連。

清國時代，孔子廟是tī台北城內；日本人統治台灣了後，tī 1907年kā拆除，起造台北州立第一高女，也就是tsit-má ê北一女。了後，地方士紳發起重建，捐土地、寄付錢項，tī 1930年主殿大成殿hām主體建築起好，開始做孔子公生，m̄-koh欠經費，一直到1939年，tsiah有tsit-má ê規模。為著beh ha̍h孔子廟hōo官廳主持ê古例，鹿港辜--家hām大龍泵陳--家老師府（nóo-su-hú）做代表，tī 1972年kā孔子廟捐hōo政府。

有老輩ê學者批評kā孔子廟起kah ná媽祖廟iah是土地公廟--leh，花草siunn過頭濟，mā siunn tshiann-iānn，無夠莊嚴。論理來講，設計kap色水ài khah簡化嚴肅tsiah有ha̍h，翻頭來kā看，原來啊，起造孔子廟ê師傅原底是leh起王爺廟--ê。

講著孔子廟基本ê建築型式，頭前有一堵壁，號做「萬仞宮牆」，按牆圍邊--a ê黌門入--來，就看ē著一个半圓ê水池仔「泮池」。Koh再來是櫺星門，是beh入去正殿進前ê一个牌坊，中ng有一對龍柱，門堵有各式ê石雕hām木雕，厝尾頂有剪黏、交趾kap彩繪，展現歷史故事。櫺星門ê門扇hām一般ê寺廟無仝，無畫門神，換做是門釘，lóng總有108枝，代表三十六天罡kap七十二地煞，是顧門ê保護神。門釘自古就是釘門枋ê釘仔，後--來，he釘仔頭愈做愈大、愈suí，tsiânn做tsit-má細細圓圓ê通鼓形體。

一到門口埕，勝吉老師huah逐家tann頭看櫺星門ê門尾頂，有一組心適ê交趾瓷仔，是李白透暗lim酒醉，徛bē在，手mua tī書僮ê肩胛頭，ná行ná phiân，書僮一手攑鼓仔燈，一手kā鼻仔tēnn-tiâu--leh，想beh閃李白規身軀ê臭酒味，聽眾笑kah是làu ē-hâi。

Se̍h頭看tuì主殿大成殿ê厝尾頂，虎、豹、獅、象、馬、魚、蝦、龜，二三十款野生動物，bē輸動物園--leh，hiánn目ê貓頭鳥有72隻，代表孔子公ê 72个弟子。邊--a有兩隻三肢跤ê螿蜍（tsiunn-tsî） ，因為孔子公「不語怪力亂神」，所以kā做古錐ê形體，講是tài財；ài講文言詞「蟾蜍（siâm-sû）」khah文雅，m̄是口語詞tsiunn-tsî。另外有彩繪ê果子——石榴（sia̍h-liû），取伊厚子，代表「多子多孫」。

看tuì大成殿內面去，有一塊神主牌仔刻「大成至聖先師孔子神位」，tse是對孔子公本名「孔丘」ê尊稱。按頂下桌hia tann頭看天pông，有「蜘蛛結網（ti-tu kiat-bóng）」ê木雕，tse就是華語所講ê『藻井』——碗公倒lap ê雕刻手法，花草幼路，牽做蜘蛛網ê形體，展現tsia是神聖尊貴ê所在；四面邊--a有挖空通風，án-ne柴料khah bē溼，mā khah bē快歹。孔子公神位兩爿邊--a，是伊ê學生kap歷代以來出名ê讀冊人，有17个，譬論講亞聖孟子也在內。

大成殿倚nî-tsînn下--ā ê壁面是水車堵，也有人講是「suí斜堵」ê走音詞，因為是tuì壁面斜--出-來、suí-suí ê壁堵。水車堵是交趾藝術，展現四个君王聘請gâu人ê典故，khah出名--ê是「劉備三請孔明」，描寫三國時代劉備為著beh聘請孔明下山，做軍師來tàu拍天下，親身走三tsuā遠路，tsiah感動孔明。另外一个典故是周文王聘請姜子牙出馬，beh來去征討商紂王，伊聽講姜子牙釣魚離水三寸，ǹg望「願--者上鉤，不願--者回頭」，只等有緣人，周文王認定伊是賢人，就派後生去邀請姜子牙。無疑悟，姜子牙講ài文王本人來tsiah有誠意，周文王m̄-nā親身到位，koh hōo伊坐轎，文王kā khiú轎車。

孔子廟看煞，隨後趕去街仔路口ê保安宮，保安宮服sāi ê主神是保生大帝，也就是大道公。伊是leh做醫生，得道升天了後，tsiânn做醫神，hōo信眾求藥籤。清國ê時，泉州同安人來大龍泵趁食，起廟kā服sāi，取「保」佑同「安」人ê意思。1805年，清國嘉慶年間，就有tsit-má ê廟宇規模，tī日本大正時期kap 20冬前lóng有koh翻--過，tī 2003年tio̍h聯合國教科文組織（UNESCO）亞太文化資產保存獎。

大正時期hit kái ê翻修，有請兩組師傅「做對場」，也有人講是「拚場」；廟身分做兩爿，一組做一半穡頭，工事ê寸尺sio-siâng，m̄-koh設計、形式kap手路無仝。分兩組，人濟，khah緊做好bē拖沙，也thìng好比較siáng做了khah suí、khah幼路。俗語講：「輸人m̄輸陣，輸陣歹看面」，趁濟趁少是額外，面子問題ài論代先。

厝脊頂有剪黏，龍爿有八仙其中ê四仙，大肚--ā漢鍾離是上好認--ê，欠hit四仙是因為beh做對場，留一半hōo另外一組發揮創作。虎爿ê師傅剪ê是四大天王，有看見「雨」hām「順」兩尊，雨神手攑雨傘特別hiánn目，「風」神kap「調」神兩尊徙tuì後壁面去，mā是做一半niâ。兩組師傅m̄-nā拚手工，也tio̍h拚設計。比論講，當時大龍泵時行pua̍h-kiáu，有師傅用kiáu間所用ê十八骰仔、天九牌hām麻雀jí仔做雕刻ê題材，反映地方特色。

Suà--落-來，就木雕來比phīng。龍爿做一扇一扇，每一扇ê外框是統一性ê冊捲型式，有整體感，加上框頂--à ê花草各有差別，同中有異，有變化，加上框內面題材雕刻《三國演義》曹操kap劉備煮酒論英雄ê故事，人物層次kap設計性khah贏。翻頭來看虎爿，每扇木框大細無仝，khah成是各人做各人--ê，無一个統一感hām團隊性。

正殿服sāi吳真人，門前有兩對石造ê龍柱。倚外爿tsit對是清國嘉慶年代雕--ê，倚中門hit對是日本時代創作--ê。愈近代工具愈進步，日本時代已經有電動ê tsām仔--ah，雕工自然ē khah幼路，一枝柱仔thìng好雕兩尾龍；m̄比早前清國--ê，tsha̍k仔ài用手落去用摃--ê，工khah粗，平平一枝柱仔kan-na有才調刻一尾龍niā-niā。

為著保存文化資產，彩繪ê修護也是大學問。正殿壁堵有一幅台南名師潘麗水所畫ê圖，tī 1999年tshiànn澳洲師傅來整修，一个lán台灣師傅tuè leh學伊ê技術。修好勢了後，遠遠看修kah tsiânn suí，倚近看tsiah知有補漆。

Se̍h tuì正殿後壁堵ê外口面，隨看著「八仙大鬧東海」ê彩繪——八仙kā王母娘娘祝壽，酒食煞，各展神通beh過東海，回tńg各人ê仙居；眾仙神通廣大，引起海湧滾絞，驚動東海龍王，雙方suah起冤家sio拍，尾--à只好iang請菩薩出來排解——tse是廟畫tsia̍p看ê心適題材。後殿服sāi--ê是神農大帝，伊tam百草，也是醫神，輩份比大道公khah kuân，輩份kuân--ê tsiah ē-sái入祀後殿。就親像孔子廟正殿ê後面殿服sāi孔子ê老爸kap祖先，是仝款ê道理。Lán徛家正身護龍mā有sio-siâng ê原則，序細蹛頭前落，序大人押後徛後壁落。

煞尾--à，勝吉老師勉勵逐家，後擺若來廟--裡拜拜，金紙燒了以後，免趕緊走beh tńg--去，留淡薄仔時間行行看看--leh，感受lán ê祖公仔產。就親像tsit kái行踏ê過程，莊嚴ê廟宇內，隨時聽ē著pua̍h-pue落地ê清音，mā看ē著善男信女虔誠ê面容，tse是上kài安搭人心ê景緻。
作者：張寶明

歇睏日來郊外ê淺山仔行行--leh，享受秋凊ê涼風，走揣樹林ê祕密。Nah光iānn-iānn ê日頭，頗略仔燒lō；唚微微仔吹ê秋風，淡薄仔冷淡。Am-poo-tsê bih leh樹林偷叫幾聲仔，吱叫尾站ê歲月；愛sńg ê膨鼠踮leh樹頂sńg走sio jiok，舞弄青春ê活力。孤一種ê野花霸占山崎，開滿淺粉紅仔色ê花蕊，講he是伊ê花海。行tī tsit條山路bē寂寞，尪仔頭ê影像phong-phài多變，心情透lām精彩ê氣氛，sù-sī koh輕鬆，是一tsuā大自然風味ê旅行。

Tīnn滿視線ê草仔埔，beh坐、beh the、beh倒，隨在--你。無體統mā免歹勢，無人tshap--你。雙手歡迎，享受大自然ê tshenn-tshau，suh飽清氣koh新鮮ê空氣，無人ē講你貪心、講你過份，tsia本tsiânn就是大自然食kah飽--ê。Tī tsia感受--著ê心思、iah--出-來ê心情，貼tī面肉，無人管你leh想啥？就hōo你ê心，kap一人一樣無親像ê表情款，tuè風去飛，tháu放一切，sńg hōo夠khuì tsiah講。

翻頭慢慢仔、輕輕仔行tī平靜ê大路，koh來放空頭殼，放飛心思。欣賞苦楝舅變色ê花果，安搭心靈，tháu放鬱積ê壓力，tng tio̍h時；吹凊冷ê微風，鼻秋ê氣味，tam起飛ê想像，tng tio̍h時。Tsín親像免收線ê風吹、免入櫥ê粉鳥、免回溪ê紅鰱魚，自由自在有夠好。

經過一遍koh一遍ê樹林，拍開心窗，空氣ê氣味有影無仝，he是心情輕鬆ê記持，he是beh叫醒細胞起來唱歌ê hoo-lú-bóng。目睭規个金--起-來，身軀規个精神--起-來。Tsit搭，有夠讚！有suí景做目睭仁ê畫布，hōo入秋ê風微微仔摸過面，靜靜仔聽大自然ê演奏，若ē-tàng配一杯俗俗--à ê lā-thé，沓沓仔kā tsit tsūn清閒ê滋味鼻芳--一-下，生活ê價值就tī tsit當時。

自生--來，節氣ê記持kám kan-ta是循環ê時間niâ？生活ê路草kám kan-ta是來kap去ê空間niâ？Kám tio̍h hông捆縛？我看iáu是隨時掠ân tsit當時，行出火拭盒仔狹tsinn ê生活，nǹg入大自然曠闊ê心懷，thuā淨人生ê uè-suè，剝落規身ê舊皮囊，鬥新pān ê精、氣、神， 快樂活tī suà--落-來ê日子，精彩lán ê人生。
五日節後，有一擺拄好聽著電視台語新聞leh報講：「逐往年tsit時tsūn ê荔枝，早就生kah li̍h倒ue--ah，今年ê荔枝受著燒冬ê影響kap荔枝臭tshènn龜仔ê sńg-tn̄g，suah kan-na賰葉仔niā-niā。」，一下聽著「li̍h倒ue」 tsit三字，我ê耳仔lóng giàng--起-來，tse是khah早阮阿媽tiānn-tiānn講--ê，to也tsiânn久無聽--著--ah。

啥mih果子ē生kah li̍h倒ue--leh？大部份是hit種樹ue khah脆--ê，iah是枝骨khah軟ê果子樹。親像蓮霧、荔枝、楊桃iah是李仔。以蓮霧來講，阮舊厝hia有種兩欉，因為蓮霧ue khah脆，蓮霧gâu生ê時，一ue就生得幾若pha，一pha發十外粒。等到khah熟水ê時，重量一直增加，ke tsiânn tàm斗，規ue就tshē--落-來，有ê甚至ē li̍h ue--去，tse號做生kah「li̍h倒ue」，也就是生真厚、大豐收，hōo人看著是án-ne喙笑目笑！

果子生真濟，講是生kah li̍h倒ue，iah若稻仔tsiok飽kuī，講是「飽穗ê稻仔頭lê-lê」。果子生kah li̍h倒ue，ē-tàng用叉仔kā thènn-tiâu--leh，若是稻穗結kah飽飽飽、定定定，就ē ànn腰tàm垂--落-來。Tse mā ē-tàng講一个人若是真正有修養、有內才，伊總是ē khah謙卑，bē像細尾三界娘仔án-ne phut-phut跳。是講lán做人mā tio̍h-ài khah認真--leh，食到老學到老，食一歲、學一kue̍h，隨時充實家己，tsiah bē倒吊無墨水。

講著果子生kah li̍h倒ue，雄雄我ê心肝tshia̍k--一-下，tse hōo我想著lán ê母語tsit欉樹，人講「開花滿天芳，結子tsiah驚--人」。語言是文化ê根，母語是生湠文化ê種子，tann lán tio̍h-ài做tsit个掖種ê人，ài智覺著tsit个世紀是台灣本土語言kám ē-tàng繼續生湠--落-去ê關鍵時代。現此時，lán台灣ê本土語言消蝕kah tsiânn嚴重，香爐耳kiōng-beh斷--去，已經列入去母語滅絕ê危機地區。少年ê tsit輩若是無beh來學，無實際來講tsit个語言，án-ne三、五十年內就ē pha荒--去。Kā看tsit-tsūn ê少年人，lán tsit號話，講ē liàn-tńg--ê愈來愈少，若beh講kah ē suà拍koh suí-khuì--ê，he tio̍h-ài有一把工夫。

語言是活--ê，母語tsit欉樹tio̍h-ài kā顧hōo健身（kiānn-sin），tsiah ē旺盛大pha尾，mā ǹg望thang看著母語tsit欉大樹開花結子，生kah li̍h倒ue。
疫情雄雄夯--起-來，今年ê五日節，因為三級警戒，出外ê子弟無法度tńg去故鄉kap序大團圓，kap家己鬥陣ê時間tsua̋nn濟--來。一个人ê時，檢采你ē開始思考〈Sèⁿ-miā Ì-gī〉；去觀察自然ê變化，看〈日頭公變魔術〉；〈讀歷史ê尪仔冊，kā正義khînn hōo tiâu-tiâu〉——uì無仝角度去看家己kap tsit塊土地ê關係。〈Li̍h倒ue〉uì一欉果子樹，看著母語傳承ê危機；〈《台文通訊》kap海外台獨運動〉uì國族運動ê發展，看著無跳脫政治面ê空虛。Tī tsit段jû-tsháng-tsháng ê時期，m̄知你kám有看著啥？Koh想著啥？總--是，心頭tio̍h-ài掠hōo tiānn，提醒家己，lán猶原蹛tī仝一塊〈美麗ê島嶼〉。
M̄-thang hông感覺學習本土語言kah學習華語、英語iah是其他語言有衝突，ē-sái做伙學，in有無仝款ê意義，mā mài kah任何政黨牽做伙。
應該強調學習本土語言ê好處kah重要性，思考按怎建立本土文化ê認同，刺激台灣意識ê覺醒。學習本土語言m̄是老師ê代誌，是每一个台灣人ê代誌。
Uì家庭出發，保持興趣，沓沓仔建立規家伙仔多語言轉換ê能力。上kài重要--ê是，一步一跤印，hōo囡仔對本土語言產生情感ê連結，ài真正開始講--出-來，m̄-thang hōo本土語言活tī課本內底。


Tī 2016年ê 12--月，我為著beh kā台語學hō͘好，就開始我ê第一篇台文寫作。一開始，我ê羅馬字chiok濟lóng寫m̄-tio̍h，老師chiok有耐心kā我牽教，hō͘我沓沓仔對寫台文有信心。Tī我ê拍拚之下，我ê第二篇全羅ê散文hō͘《台文通訊BONG報》刊--出-來，刊tī 2017年ê 8月份。我chiok感謝《台文通訊BONG報》hō͘我chit个寫台文ê新人有機會刊登，而且hit時ê編輯koh有hō͘我寫作ê建議，hō͘我ê台文koh-khah進步。

到taⁿ，已經過五冬--ah，我因為老師ê鼓勵koh teh寫，目前《台文通訊BONG報》已經刊我十幾篇文章。我真感謝《台文通訊BONG報》！陪我讀五冬ê台語，mā經歷我考過中高級做台語老師ê時間。Tī chit个特別ê日子，《台文通訊》30週年ê日子，我beh祝福《台文通訊BONG報》ē-tàng發行久長，一个ē-tàng行過30年日子ê台文雜誌，實在無簡單！祝福《台文通訊》30週年快樂！

主講／洪子偉   
記錄／吳宛霖

啥mi̍h是哲學? M̄是拆字、算命、看地理，哲學是西方文明ê基礎，強調以理性kap邏輯方法來研究萬事萬項基本ê道理，是啟蒙時代重要ê精神；若是無理性kap邏輯ê能力，就無後--來科學革命kap人權ê運動。哲學ê威力ē-sái講比病毒koh-khah恐怖，若大腦hōo uè--著，可能ē改變人類行為。Locke（『洛克』）、Rousseau（『盧梭』）ê「天賦人權」湠到18世紀歐洲大陸ê革命風潮。Descartes（『笛卡爾』）、Bacon（『培根』）ê科學方法危害著數千年基督信仰ê基礎。M̄-nā án-ne，思想koh ē演化，突變自Hegel（『黑格爾』）kap Feuerbach（『費爾巴哈』）哲學ê『馬克思』主義（Marxismus）開始，尾--à湠到全球，影響百年來ê國際局勢。Tsia-ê哲學思想，tiānn-tiānn是影響人類文明興敗ê力量。

1868年明治維新，日本創辦開成學校tsiânn做研究kap教授西學ê官方機構。民間學者mā系統性引入英國效益主義（Utilitarianism）、自由主義（liberalism）等思潮。1877年東京大學成立，文學部第一科包含史學、哲學kap政治學。是哲學頭一擺以現代專門學科出現tī東亞。你可能ē問「傳統中國kám無哲學？」近代哲學ē-sái講是過水貨，m̄-koh古早時中國ê儒、道思想kám ē-tàng算是哲學？Tse一直lóng有爭議，譬如禮記講『尊師重道』，Aristotle（『亞里士多德』）mā有講『吾愛吾師，但吾更愛真理。』M̄-koh，哲學強調--ê是「批判精神kap獨立思考」。前北京大學校長、前台大校長傅斯年tī 1926年講過一句話：「中國本來就無哲學tsit个mi̍h件。多謝上帝，hōo阮民族一个“tsiah-nī健康ê習慣”。」

政治哲學tī國家leh建立iah是轉型ê時koh-khah重要。Tī民主國家內底，伊界定人kap人之間權利ê界限；m̄-koh tī極權國家內底，伊suah變做獨裁者kā壓迫合理化kap擴張ê借口，beh控制思想、beh審查出版，不准人民有批判ê精神kap獨立ê思考，無反抗ê思想就無反抗ê行為。

1920年台灣ê實存運動（Si̍t-chûn Movement），tú開始是tuì歐美哲學揣一寡思想做武器，來kap日本殖民者意識sio-tak，慢慢仔發展變做台灣文化主體性ê反省，tse是有系統ê思想反抗。30年代tiānn-tiānn hōo人討論ê「實存」（じつぞん）概念，是按德國哲學「existenz」翻譯--過-來--ê，指「形而上學」（けいじじょうがく）ê存在概念，無愛kap存在主義（Existentialism）kap做伙。

台灣哲學有兩種意義，一種是Philosoply in Taiwan——所有tī台灣發生ê哲學活動，另外一種是Taiwanese Philosophy——有台灣特色ê創作性轉化。過去百年ê台灣哲學leh處理啥mih重要ê問題？就是存在kap反壓迫。所以哲學界前輩廖仁義講了tsiânn清楚，『台灣哲學一開始就不是一種囿於學院藩籬的觀念推演，而是源自於民間尋找反支配思想的需求。
』、『台灣當代哲學始於日本統治下的現代化啟蒙，卻在反抗日本殖民中成長茁壯。戰後來自中國的知識份子帶來自由主義與實用主義的洗禮，卻同樣成為批判黨國威權與推動民主化的動力。
』

日本時代ê台灣哲學有兩个特色，第一，是關心存在／存有ê問題（抽象ê「形上學」）：政治上已經m̄是中國ê一部份，文化上mā m̄是日本ê一部份，án-ne lán到底是siáng？探索自我存在kap存在條件，變成是早期台灣哲學ê時代精神。第二个特色是重視運動實踐。1920年開始，「台灣人」kap「台灣文化」ê概念慢慢仔流行--起-來，在地身份kap文化認同促成台灣ê文化民族主義運動。台灣哲學mā透過歐美哲學ê創造性轉化慢慢仔發展--出-來，變成對日本kap中國傳統思想ê反叛。

落實國家語言發展法　支持專業同步通譯制度化 
做伙來唸詩
台語sa攏有講座
逐家來phò-tāu
阿瑞--ā話仙
台灣人寫真
Bóng講笑
心內話
文學káng「台」
農民食堂
Sann-kap讀小說 
寫hō͘學生朋友ê代誌
台羅會交流道
做伙來唸詩
李江却台語文教基金會捐款徵信
作者：張寶明

歇睏日來郊外ê淺山仔行行--leh，享受秋凊ê涼風，走揣樹林ê祕密。Nah光iānn-iānn ê日頭，頗略仔燒lō；唚微微仔吹ê秋風，淡薄仔冷淡。Am-poo-tsê bih leh樹林偷叫幾聲仔，吱叫尾站ê歲月；愛sńg ê膨鼠踮leh樹頂sńg走sio jiok，舞弄青春ê活力。孤一種ê野花霸占山崎，開滿淺粉紅仔色ê花蕊，講he是伊ê花海。行tī tsit條山路bē寂寞，尪仔頭ê影像phong-phài多變，心情透lām精彩ê氣氛，sù-sī koh輕鬆，是一tsuā大自然風味ê旅行。

Tīnn滿視線ê草仔埔，beh坐、beh the、beh倒，隨在--你。無體統mā免歹勢，無人tshap--你。雙手歡迎，享受大自然ê tshenn-tshau，suh飽清氣koh新鮮ê空氣，無人ē講你貪心、講你過份，tsia本tsiânn就是大自然食kah飽--ê。Tī tsia感受--著ê心思、iah--出-來ê心情，貼tī面肉，無人管你leh想啥？就hōo你ê心，kap一人一樣無親像ê表情款，tuè風去飛，tháu放一切，sńg hōo夠khuì tsiah講。

翻頭慢慢仔、輕輕仔行tī平靜ê大路，koh來放空頭殼，放飛心思。欣賞苦楝舅變色ê花果，安搭心靈，tháu放鬱積ê壓力，tng tio̍h時；吹凊冷ê微風，鼻秋ê氣味，tam起飛ê想像，tng tio̍h時。Tsín親像免收線ê風吹、免入櫥ê粉鳥、免回溪ê紅鰱魚，自由自在有夠好。

經過一遍koh一遍ê樹林，拍開心窗，空氣ê氣味有影無仝，he是心情輕鬆ê記持，he是beh叫醒細胞起來唱歌ê hoo-lú-bóng。目睭規个金--起-來，身軀規个精神--起-來。Tsit搭，有夠讚！有suí景做目睭仁ê畫布，hōo入秋ê風微微仔摸過面，靜靜仔聽大自然ê演奏，若ē-tàng配一杯俗俗--à ê lā-thé，沓沓仔kā tsit tsūn清閒ê滋味鼻芳--一-下，生活ê價值就tī tsit當時。

自生--來，節氣ê記持kám kan-ta是循環ê時間niâ？生活ê路草kám kan-ta是來kap去ê空間niâ？Kám tio̍h hông捆縛？我看iáu是隨時掠ân tsit當時，行出火拭盒仔狹tsinn ê生活，nǹg入大自然曠闊ê心懷，thuā淨人生ê uè-suè，剝落規身ê舊皮囊，鬥新pān ê精、氣、神， 快樂活tī suà--落-來ê日子，精彩lán ê人生。
作者：鄭順聰 


M̄-nā是我，大多數ê台灣人知影湯德章，ài tuì tsit本尪仔冊ê上尾頁來倒絞。 

先tuì 2019年遊街銃決ê行動劇開始，2014 kā伊做忌hit日定做「正義與勇氣之日」。Tī我íng過ê記持內底，台灣文學館、以早舊市府ê頭前號做「民生綠園」，圓環內ê鳳凰木旺koh大欉，護持一座銅雕，紀念律師湯德章，是伊用性命kā狼毒烏暗擋--落-來，hōo台南tī二二八免受hiah濟枉屈hām苦難。

Iáu-m̄-koh，lán對伊ê了解uân-á siunn少，霧sà-sà，m̄知伊ê事蹟hām規个時代ê背景。

資料、資訊讀hiah濟，khah輸『蠢羊』（台語kám譯做愣羊仔［gāng-iûnn-á］？）tsit本尪仔冊，hōo平面ê文字tsiânn做浮面，kā湯律師ê人生分階段，一章一章、一格一格來成形，親像看電影hiah-nī仔真、hiah-nī活khuì。原來，hit時ê人穿tsit款衫，厝hām街仔路khōng做tsit款形（有現此時上siak-phānn ê林百貨hām南美館--looh），當時ê人情世事、規矩制度是án-ne來pháng--ê。

逐章ê起頭頁，koh ē紹介hit-tang-tsūn ê mi̍h件，譬如日本警察ê穿插hām配刀（koh掛鎖驚hōo人搶--去），紙票ê圖樣，koh有斯當時ê護照：旅券。

做一个台文作家，我真肯定內底ê台文使用。M̄是beh來tshui-sak鼓舞褒囉嗦，是hit个時代本tsiânn就是用台語、日語來講話，使用台文hām歷史tsiah ē貼bā，本底就ài án-ne來做。

Tsit本尪仔冊，m̄-nā是台文出版ê見本，koh是未來『台漫』beh大開展ê模範。

當然，tsit本冊上重要ê tshuā領，是beh來認bat湯律師ê一生：有活形koh活跳ê尪仔圖，kā伊人生ê過程畫kah有條有段，hōo lán有大概ê了解。湯律師做過濟濟ê頭路，改換無仝ê路途，彎彎uat-uat、起起落落，伊一世人ê執念、堅持ê精神，就是冊內底所寫--ê：「我……就kan-na是想beh kā心內ê正義顧hōo tiâu niā-niā……。」

有一kái，阮規家伙仔去台南遊覽，tuì文學館起步，掠圓環過，參觀林百貨hām南美二館了後，囡仔忝--ah，太太tshuā tńg去飯店歇。伊tī網路地圖發現出名ê燒鰻飯，生理kài好，ài我冗早去排隊，包tńg去做暗頓。

我nǹg入去巷仔，去揣hit間店，步lián斟酌來bā，suah勻勻仔浮現一棟紳派ê現代洋樓，牆圍仔外有雅氣ê花箍，內底寫：湯德章故居。

我心肝頭tshia̍k--一-下，有感動，感慨khah tīnn，hit時tng-leh風聲舊厝就beh hōo賣掉khà掉。好佳哉，四面八方ê志士khioh錢kā厝保留--落-來，進一步beh kā磨hōo優、雕hōo suí。
 
論真講，冊讀完，感覺時代ê面腔是真無情，統治者ê手段kài殘忍啊！Tsit時，我ê心頭suah坐清，恬靜--落-來——tī時間暗sàm無光ê hit爿，有聲sueh傳--來，自細hùn闊，按霧到清，真堅定，真響亮——啊！是湯德章ê律師廳牌匾頂頭ê hit四个大字：伸張正義。

有湯德章前輩行tī頭前，lán心頭定，m̄免驚；徛--出-來，騰騰騰；為公理，為正義。
作者：羅九安

為怎樣bat tio̍h過武漢肺炎ê人mā ài注疫苗？疫苗ê路用是leh幫贊免疫系統tī iáu未拄著病毒進前，ē-tàng先培養抵抗伊ê免疫力，包括中和抗體kap T細胞。M̄-koh你若是bat tio̍h過病，照理講，你應該就ē有免疫力，kám tio̍h koh需要注疫苗？而且以早ê認定是，自然感染所得--著ê免疫力，通常ē比注預防射所得--著--ê khah有力mā擋khah久。M̄-koh美國CDC mā是呼籲，就算是tio̍h過武漢肺炎ê人mā tio̍h趕緊來注，khah m̄驚koh hōo病uè--著。


注疫苗所得--著ê抗體對變種病毒khah有效

武漢肺炎ê病毒屬RNA病毒，本身就gâu突變，koh加上伊湠到全世界，致使伊到tann已經生出幾若款ê突變株。衛生專家就煩惱病毒若直直突變--落-去，恐驚ē致到疫苗失去保護力。一个美國Washington大學ê團隊，kā注過兩筒Moderna（『莫德納』）疫苗ê人kap tio̍h病復原ê患者血清--裡ê抗體做比phīng，看佗一款抗體對無仝ê突變株khah有保護力。In ê結果顯示，注Moderna疫苗得--著ê中和抗體，對壓制無仝變種病毒khah有路用。

斟酌kā伊分析以後，in發見注疫苗所產生ê抗體，主要是leh認病毒外殼一種叫做RBD ê抗原。因為病毒利用RBD kap細胞表面ê ACE2受體結合來感染細胞。RBD若hōo抗體包tiâu--leh，病毒就無才調koh感染細胞，也就是講，抗體kā病毒中和。注Moderna疫苗，ē刺激免疫系統生出濟濟無仝款ê中和抗體，來掠RBD抗原頂面無仝款ê結構，也就是所謂ê抗原決定位。所擺，就算其中一个抗體因為sio對應ê抗原決定位突變失去中和力，mā ē-sái倚靠別个抗體來中和病毒。

Hām伊sio比，uè著病以後自然產生ê抗體有khah濟款，ē認病毒無仝部位ê抗原，bē kan-na集中tī RBD。不而過，雖bóng整體來看抗體有khah濟種，m̄-koh伊針對RBD ê中和抗體種類比注疫苗--ê khah少，所以若拄著有變異ê抗原決定位ê變種病毒ê時tsūn，就khah無別款抗體thang tàu跤手，kā病毒中和ê能力就khah輸注疫苗--ê。


Hōo bat tio̍h過病ê人補注疫苗

既然注疫苗所得--著ê抗體kánn-ná比自然產生--ê khah有力，lán是m̄是tio̍h-ài呼籲bat tio̍h過病ê人mā來注？兩个英美ê研究團隊分別tī《科學》期刊發表in針對tsit个議題ê論文。In發見若hōo tio̍h過病復原ê人，koh補注一筒輝瑞／BNT或者是Moderna ê RNA疫苗，in血清--裡ê中和抗體量ē tshìng-kuân 1,000倍。而且koh是tuì kan-na對原底ê武漢株有效，進步到ē-tàng對付包括英國株、南非株等等無仝類ê變種病毒！保護力贏過注兩筒疫苗、m̄-koh m̄ bat tio̍h過病ê人。M̄-koh若是hōo in ke注第二筒，抗體ê效價並bē比kan-na注一筒khah好。

Tsit个現象hōo科學家感覺真趣味，因為tsit款雄雄tshìng-kuân ê抗體反應是免疫系統tī第二擺拄著仝款病毒ê時tsūn，tsiânn典型ê反應，通常由記憶B細胞kap T細胞聯合發動。M̄-koh hit幾个tio̍h病ê人m̄ bat uè著變異株，輝瑞／BNT kap Moderna ê疫苗mā是照武漢株落去設計--ê，照講in ê免疫系統無接觸過變種病毒，為怎樣suah ē hōo in生出ē-tàng中和變種病毒ê抗體kap相關ê T細胞--leh？

現此時得--著ê研究資料顯示，hōo初代ê武漢株感染以後，免疫系統ē生出兩類無仝ê記憶B細胞。一類ē分泌一模一樣ê抗體，專門對抗仝hit隻病毒。另外hit類ê B細胞就m̄是kan-na一種，伊是由濟濟種B細胞株組成，ē-sái分泌無仝款ê抗體。Tsit大類ê B細胞所做--出-來ê抗體，對頭先hit隻病毒凡勢無大路用，m̄-koh伊thang確保lán未來假使拄著變種病毒，免疫系統mā有才調對付，算是一種超前部署ê策略。

記憶B細胞leh發展ê過程--裡，的確ài有T細胞ê參與，T細胞ê種類若愈豐富，培養--出-來ê B細胞就ē愈多元。大多數ê新冠病毒疫苗，in使用ê抗原kan-na是病毒外殼hit个親像尖刺ê spike卵白質；所以注--落-去誘發ê抗體kap T細胞kan-na ē對付spike，特別是伊頂面ē kap細胞ê受體結合ê RBD。Lán若hōo病毒uè--著，病毒內底lóng總25个無仝款ê抗原，lóng有機會hōo免疫系統接觸--著，hōo lán生出khah豐富ê記憶B細胞hām T細胞。若hōo tio̍h過病ê人補注疫苗，in體內百百款ê記憶B細胞kap T細胞一下受抗原刺激以後，就隨分泌大量無仝ê抗體，thang中和tài無仝突變ê病毒。

以上ê研究結果說明，補注一筒疫苗對bat tio̍h過武漢肺炎ê人有大利益，m̄-nā加強對原底hit隻病毒ê抵抗力，mā連帶增加對變種病毒ê保護力。不而過，是按怎注第二筒了suah無出現免疫力加強ê效果？Kám講若bat tio̍h過病，疫苗就無需要注到兩筒？注AZ ê腺病毒疫苗iah是高端ê次卵白質疫苗kám ē有類似ê效果？Tsit幾个問題ê答案，lán目前iáu無kài清楚，的確ài有khah齊全ê資料tsiah thang解sueh。

作者：孫博萮

筆者是日常全台語使用者。進前因為kā人提告，赴宜蘭地檢署出庭ê時，發生檢察官用野赤ê態度，要求筆者改用「國語」陳述ê代誌，嚴重無尊重筆者對自然語言ê選擇kap使用。伊ê理由是：書記官ê台語無啥好，無法度完全聽有台語；筆者講siunn緊，書記官聽無ē造成記錄錯誤；看筆者ê年歲無成只ē-hiáu講台語；筆者用台語讀具結文字mā有錯誤，伊m̄願替筆者（kā書記官）「翻譯」等等。

筆者ê台語語速並無特別緊，而且mā表示m̄願改換使用ê語言，ē kā講話速度放慢，書記官若是聽無mā ē-tàng表達，我ē koh解sueh等。Hit位檢察官猶原用各種倚近壓迫ê語詞要求筆者「講國語」；最後是筆者一直堅持，甚至允准願意家己承擔（若有）記載錯誤ê風險，tsiah ē得繼續用台語陳述。

《國家語言發展法》第11條規定：『國民參與政府機關（構）行政、立法及司法程序時，得使用其選擇之國家語言。政府機關應於必要時提供各國家語言間之通譯服務。』《公民與政治權利國際公約》第14條第3款第6目：『如不通曉或不能使用法院所用之語言，應免費為備通譯協助之。』仝法第26條：『人人在法律上一律平等，且應受法律平等保護，無所歧視。在此方面，法律應禁止任何歧視，並保證人人享受平等而有效之保護，以防因種族、膚色、性別、語言、宗教、政見或其他主張、民族本源或社會階級、財產、出生或其他身分而生之歧視。』仝法第27條：『凡有種族、宗教或語言少數團體之國家，屬於此類少數團體之人，與團體中其他分子共同享受其固有文化、信奉躬行其固有宗教或使用其固有語言之權利，不得剝奪之。』

檢察官若是真心煩惱書記官聽無台語，無法度確實記載陳述人ê陳述、恐驚對陳述人不利，應當ài主動派通譯協助。地檢署平常時家己ài加強對人員ê訓練，mā ē-tàng照當事人需求，揣台語聽力能力khah理想ê書記官來記。若因為書記官語言聽力能力不足，致使記載錯誤ê風險，無應當由民眾家己來承擔。《國家語言發展法》、《國際人權公約》lóng特別明文保障使用固有語言tī司法過程中ê人權，司法人員就應該確實遵守。

一个語言若是無法度、無機會thang tī日常生活中普遍使用，就ē漸漸消失、死亡。Tse mā顯示筆者進前主張台灣母語若beh復振，除了教育以外，koh ài配合公職人員考試母語專長加分ê重要性。Tse是對母語使用者ê基本保障，m̄-nā是保障人民對公部門使用母語ê自由，mā是保證母語未來ē-tàng正常tī社會上繼續流通ê機會。

Suà--落-來，因為早前tī面冊批評公家／官方機關無應當使用「台語火星文」ê爭議，去hōo無熟sāi ê網民侮辱（hông講是『智障』、『低能兒』……），我對in提出公然侮辱告訴。明明tsit款用詞若是用華語sio罵ê時，tiānn-tiānn lóng是有罪判決，宜蘭地檢署ê檢察官suah判斷he是：『可受公評之事』、雖然『用詞尖酸刻薄、使人不快』，但是iáu算是『適當／合理之評論』、『難認被告具有誹謗之真正惡意』，判in無起訴，實在有夠厭氣。

現此時ē tī司法程序中使用母語陳述ê人，大部份是社會中khah弱勢ê人。Tsit款裁判顯示，就算tī《國家語言發展法》通過ê台灣，tsit个社會對母語使用者ê惡意、歧視已經普遍，自然到檢察官lóng感受bē著，mā等於默許hia-ê人用tsit款用詞來侮辱、霸凌母語使用者。加上進前宜蘭地檢署檢察官tī偵查庭威脅、要求筆者ài用「國語」陳述ê狀況（過去mā bat tī台北ê法院看過法官壓迫被告受訊問ê時「ài講國語」），有一寡司法人員本身就是加速母語衰亡ê加害者。

Beh保障人民使用固有語言權利ê普世價值，若無法度tī司法程序kah裁判中落實，《兩公約施行法》內底『保護人民不受他人侵害，並應積極促進各項人權之實現』、《國家語言發展法》保障各族群使用自然語言、『國家語言一律平等、國民使用國家語言應不受歧視或限制』、『促進國家語言之傳承、復振及發展』等等ê條文就bē輸是白寫--ê。中華民國ê司法人員若是lóng用tsit款立場來庭訊、裁判，未來母語使用者ê處境定著是koh-khah艱難，所以筆者認為：親像性別平等教育仝款，政府應該ài對公部門實施語言平等教育，尤其應該ài先tuì司法部門做起！
#台文通訊BONG報 330期，2021年9月出刊。
作者：林榮淑

山頂、海墘、平洋
作穡人日曝雨沃無huah苦 
田嬰尾蝶仔來做伴
稻仔吟詩歌風伴奏
Pan-kah粟鳥仔tàu伴唱
魚蝦墨賊仔跳bàn-pòo 

城市摩天大樓世界零時差
規年thàng天鍵盤khiang-khiang叫
便利超商三步一間，五步一店
一年365工，一日24點鐘開門
月娘天星鬥陣leh做伴
Bē放上班人來孤單

台灣，lán美麗ê島嶼
台灣，lán生湠ê家園
主講／鄭勝吉
記錄／蔡天享
春分tú過，清明接suà beh來，tng當暗時秋凊，日--時燒熱ê好天時，lán鄭勝吉老師喙笑目笑歡迎20外个有志，beh tshuā逐家做伙來去大龍泵（Tuā-lông-pōng）行踏。孔子廟kap保安宮是tsit kái紹介ê兩跡古蹟，老師ǹg望逐家有心來到tsia，了解一寡歷史kap智識，看suí、hip相掠外，ē-tàng kap lán ê生活hōo有牽連。

清國時代，孔子廟是tī台北城內；日本人統治台灣了後，tī 1907年kā拆除，起造台北州立第一高女，也就是tsit-má ê北一女。了後，地方士紳發起重建，捐土地、寄付錢項，tī 1930年主殿大成殿hām主體建築起好，開始做孔子公生，m̄-koh欠經費，一直到1939年，tsiah有tsit-má ê規模。為著beh ha̍h孔子廟hōo官廳主持ê古例，鹿港辜--家hām大龍泵陳--家老師府（nóo-su-hú）做代表，tī 1972年kā孔子廟捐hōo政府。

有老輩ê學者批評kā孔子廟起kah ná媽祖廟iah是土地公廟--leh，花草siunn過頭濟，mā siunn tshiann-iānn，無夠莊嚴。論理來講，設計kap色水ài khah簡化嚴肅tsiah有ha̍h，翻頭來kā看，原來啊，起造孔子廟ê師傅原底是leh起王爺廟--ê。

講著孔子廟基本ê建築型式，頭前有一堵壁，號做「萬仞宮牆」，按牆圍邊--a ê黌門入--來，就看ē著一个半圓ê水池仔「泮池」。Koh再來是櫺星門，是beh入去正殿進前ê一个牌坊，中ng有一對龍柱，門堵有各式ê石雕hām木雕，厝尾頂有剪黏、交趾kap彩繪，展現歷史故事。櫺星門ê門扇hām一般ê寺廟無仝，無畫門神，換做是門釘，lóng總有108枝，代表三十六天罡kap七十二地煞，是顧門ê保護神。門釘自古就是釘門枋ê釘仔，後--來，he釘仔頭愈做愈大、愈suí，tsiânn做tsit-má細細圓圓ê通鼓形體。

一到門口埕，勝吉老師huah逐家tann頭看櫺星門ê門尾頂，有一組心適ê交趾瓷仔，是李白透暗lim酒醉，徛bē在，手mua tī書僮ê肩胛頭，ná行ná phiân，書僮一手攑鼓仔燈，一手kā鼻仔tēnn-tiâu--leh，想beh閃李白規身軀ê臭酒味，聽眾笑kah是làu ē-hâi。

Se̍h頭看tuì主殿大成殿ê厝尾頂，虎、豹、獅、象、馬、魚、蝦、龜，二三十款野生動物，bē輸動物園--leh，hiánn目ê貓頭鳥有72隻，代表孔子公ê 72个弟子。邊--a有兩隻三肢跤ê螿蜍（tsiunn-tsî） ，因為孔子公「不語怪力亂神」，所以kā做古錐ê形體，講是tài財；ài講文言詞「蟾蜍（siâm-sû）」khah文雅，m̄是口語詞tsiunn-tsî。另外有彩繪ê果子——石榴（sia̍h-liû），取伊厚子，代表「多子多孫」。

看tuì大成殿內面去，有一塊神主牌仔刻「大成至聖先師孔子神位」，tse是對孔子公本名「孔丘」ê尊稱。按頂下桌hia tann頭看天pông，有「蜘蛛結網（ti-tu kiat-bóng）」ê木雕，tse就是華語所講ê『藻井』——碗公倒lap ê雕刻手法，花草幼路，牽做蜘蛛網ê形體，展現tsia是神聖尊貴ê所在；四面邊--a有挖空通風，án-ne柴料khah bē溼，mā khah bē快歹。孔子公神位兩爿邊--a，是伊ê學生kap歷代以來出名ê讀冊人，有17个，譬論講亞聖孟子也在內。

大成殿倚nî-tsînn下--ā ê壁面是水車堵，也有人講是「suí斜堵」ê走音詞，因為是tuì壁面斜--出-來、suí-suí ê壁堵。水車堵是交趾藝術，展現四个君王聘請gâu人ê典故，khah出名--ê是「劉備三請孔明」，描寫三國時代劉備為著beh聘請孔明下山，做軍師來tàu拍天下，親身走三tsuā遠路，tsiah感動孔明。另外一个典故是周文王聘請姜子牙出馬，beh來去征討商紂王，伊聽講姜子牙釣魚離水三寸，ǹg望「願--者上鉤，不願--者回頭」，只等有緣人，周文王認定伊是賢人，就派後生去邀請姜子牙。無疑悟，姜子牙講ài文王本人來tsiah有誠意，周文王m̄-nā親身到位，koh hōo伊坐轎，文王kā khiú轎車。

孔子廟看煞，隨後趕去街仔路口ê保安宮，保安宮服sāi ê主神是保生大帝，也就是大道公。伊是leh做醫生，得道升天了後，tsiânn做醫神，hōo信眾求藥籤。清國ê時，泉州同安人來大龍泵趁食，起廟kā服sāi，取「保」佑同「安」人ê意思。1805年，清國嘉慶年間，就有tsit-má ê廟宇規模，tī日本大正時期kap 20冬前lóng有koh翻--過，tī 2003年tio̍h聯合國教科文組織（UNESCO）亞太文化資產保存獎。

大正時期hit kái ê翻修，有請兩組師傅「做對場」，也有人講是「拚場」；廟身分做兩爿，一組做一半穡頭，工事ê寸尺sio-siâng，m̄-koh設計、形式kap手路無仝。分兩組，人濟，khah緊做好bē拖沙，也thìng好比較siáng做了khah suí、khah幼路。俗語講：「輸人m̄輸陣，輸陣歹看面」，趁濟趁少是額外，面子問題ài論代先。

厝脊頂有剪黏，龍爿有八仙其中ê四仙，大肚--ā漢鍾離是上好認--ê，欠hit四仙是因為beh做對場，留一半hōo另外一組發揮創作。虎爿ê師傅剪ê是四大天王，有看見「雨」hām「順」兩尊，雨神手攑雨傘特別hiánn目，「風」神kap「調」神兩尊徙tuì後壁面去，mā是做一半niâ。兩組師傅m̄-nā拚手工，也tio̍h拚設計。比論講，當時大龍泵時行pua̍h-kiáu，有師傅用kiáu間所用ê十八骰仔、天九牌hām麻雀jí仔做雕刻ê題材，反映地方特色。

Suà--落-來，就木雕來比phīng。龍爿做一扇一扇，每一扇ê外框是統一性ê冊捲型式，有整體感，加上框頂--à ê花草各有差別，同中有異，有變化，加上框內面題材雕刻《三國演義》曹操kap劉備煮酒論英雄ê故事，人物層次kap設計性khah贏。翻頭來看虎爿，每扇木框大細無仝，khah成是各人做各人--ê，無一个統一感hām團隊性。

正殿服sāi吳真人，門前有兩對石造ê龍柱。倚外爿tsit對是清國嘉慶年代雕--ê，倚中門hit對是日本時代創作--ê。愈近代工具愈進步，日本時代已經有電動ê tsām仔--ah，雕工自然ē khah幼路，一枝柱仔thìng好雕兩尾龍；m̄比早前清國--ê，tsha̍k仔ài用手落去用摃--ê，工khah粗，平平一枝柱仔kan-na有才調刻一尾龍niā-niā。

為著保存文化資產，彩繪ê修護也是大學問。正殿壁堵有一幅台南名師潘麗水所畫ê圖，tī 1999年tshiànn澳洲師傅來整修，一个lán台灣師傅tuè leh學伊ê技術。修好勢了後，遠遠看修kah tsiânn suí，倚近看tsiah知有補漆。

Se̍h tuì正殿後壁堵ê外口面，隨看著「八仙大鬧東海」ê彩繪——八仙kā王母娘娘祝壽，酒食煞，各展神通beh過東海，回tńg各人ê仙居；眾仙神通廣大，引起海湧滾絞，驚動東海龍王，雙方suah起冤家sio拍，尾--à只好iang請菩薩出來排解——tse是廟畫tsia̍p看ê心適題材。後殿服sāi--ê是神農大帝，伊tam百草，也是醫神，輩份比大道公khah kuân，輩份kuân--ê tsiah ē-sái入祀後殿。就親像孔子廟正殿ê後面殿服sāi孔子ê老爸kap祖先，是仝款ê道理。Lán徛家正身護龍mā有sio-siâng ê原則，序細蹛頭前落，序大人押後徛後壁落。

煞尾--à，勝吉老師勉勵逐家，後擺若來廟--裡拜拜，金紙燒了以後，免趕緊走beh tńg--去，留淡薄仔時間行行看看--leh，感受lán ê祖公仔產。就親像tsit kái行踏ê過程，莊嚴ê廟宇內，隨時聽ē著pua̍h-pue落地ê清音，mā看ē著善男信女虔誠ê面容，tse是上kài安搭人心ê景緻。
作者：黃靜惠

牛屎：蛇精，你mài逐工lóng妝kah hiah suí，好--無？

蛇精：你kā人管！你是m̄ bat聽過「管人生，管人死，管人化妝無天理」tsit句話，是--無？ 

牛屎：我m̄管--lah！你koh án-ne妝--落-去，伊『幾乎』kiōng-kiōng beh去hōo你sannh著頂腹蓋--lah！

蛇精：你是leh烏白亂講啥，我a̍h m̄ bat in姊夫啊。

牛屎：M̄是--lah！我是講華語ê『幾乎』--lah！

蛇精：Ooh！原來，你又koh台語、華語lām leh做伙講--ooh！拜託--leh，你mài tiānn-tiānn án-ne，好--無？害人神經錯亂，你ài負責neh。

牛屎：蛇精，你放心，我一定ē娶--你，照顧你一世人。

蛇精：我m̄是tsit个意思--lah！你是刁故意來氣--我是--無？無愛kap你講--ah，真正是講kah你bat，喙鬚to ē拍kat。 

牛屎：蛇精，你a̍h無喙鬚啊，是佗位beh拍kat？

蛇精：Ái-iō，救人--ooh！我頭毛拍kat，án-ne ē-sái--無？

牛屎：Án-ne mā khah差不多。

蛇精：＠＃＄％＆＊……
五日節後，有一擺拄好聽著電視台語新聞leh報講：「逐往年tsit時tsūn ê荔枝，早就生kah li̍h倒ue--ah，今年ê荔枝受著燒冬ê影響kap荔枝臭tshènn龜仔ê sńg-tn̄g，suah kan-na賰葉仔niā-niā。」，一下聽著「li̍h倒ue」 tsit三字，我ê耳仔lóng giàng--起-來，tse是khah早阮阿媽tiānn-tiānn講--ê，to也tsiânn久無聽--著--ah。

啥mih果子ē生kah li̍h倒ue--leh？大部份是hit種樹ue khah脆--ê，iah是枝骨khah軟ê果子樹。親像蓮霧、荔枝、楊桃iah是李仔。以蓮霧來講，阮舊厝hia有種兩欉，因為蓮霧ue khah脆，蓮霧gâu生ê時，一ue就生得幾若pha，一pha發十外粒。等到khah熟水ê時，重量一直增加，ke tsiânn tàm斗，規ue就tshē--落-來，有ê甚至ē li̍h ue--去，tse號做生kah「li̍h倒ue」，也就是生真厚、大豐收，hōo人看著是án-ne喙笑目笑！

果子生真濟，講是生kah li̍h倒ue，iah若稻仔tsiok飽kuī，講是「飽穗ê稻仔頭lê-lê」。果子生kah li̍h倒ue，ē-tàng用叉仔kā thènn-tiâu--leh，若是稻穗結kah飽飽飽、定定定，就ē ànn腰tàm垂--落-來。Tse mā ē-tàng講一个人若是真正有修養、有內才，伊總是ē khah謙卑，bē像細尾三界娘仔án-ne phut-phut跳。是講lán做人mā tio̍h-ài khah認真--leh，食到老學到老，食一歲、學一kue̍h，隨時充實家己，tsiah bē倒吊無墨水。

講著果子生kah li̍h倒ue，雄雄我ê心肝tshia̍k--一-下，tse hōo我想著lán ê母語tsit欉樹，人講「開花滿天芳，結子tsiah驚--人」。語言是文化ê根，母語是生湠文化ê種子，tann lán tio̍h-ài做tsit个掖種ê人，ài智覺著tsit个世紀是台灣本土語言kám ē-tàng繼續生湠--落-去ê關鍵時代。現此時，lán台灣ê本土語言消蝕kah tsiânn嚴重，香爐耳kiōng-beh斷--去，已經列入去母語滅絕ê危機地區。少年ê tsit輩若是無beh來學，無實際來講tsit个語言，án-ne三、五十年內就ē pha荒--去。Kā看tsit-tsūn ê少年人，lán tsit號話，講ē liàn-tńg--ê愈來愈少，若beh講kah ē suà拍koh suí-khuì--ê，he tio̍h-ài有一把工夫。

語言是活--ê，母語tsit欉樹tio̍h-ài kā顧hōo健身（kiānn-sin），tsiah ē旺盛大pha尾，mā ǹg望thang看著母語tsit欉大樹開花結子，生kah li̍h倒ue。
主講／江文瑜   
記錄／戴如意


行政院國家發展委員會tī 2018年提出「2030雙語國家政策發展藍圖」，雙語所指--ê是「英語」kap「台灣華語」，目標beh提升國民ê國際競爭力，hōo台灣tī 2030年ê時tsūn，tsiânn做一个雙語國家。其中有一條推動理念：「兼顧雙語政策hām母語文化發展」，是tsit份資料內底，唯一hām母語有關係ê政策。

Tsit-má定義ê母語，包括：台灣話、客語、原住民語、馬祖ê閩東語hām手語。目前，學生tī國小到高中階段，一禮拜kan-ta ài上一節母語課，而且tī國三、高二、高三koh m̄是必修，用tsiah-nī少ê時數beh kā母語學好，根本是無可能ê代誌。江文瑜教授煩惱，若變成雙語國家，只是愈打壓母語ê生存環境。

若看亞洲kā英語做國家語言ê國家，無論是新加坡、香港、馬來西亞，lóng有hōo英國殖民過百外冬ê歷史；lán隔壁ê菲律賓，mā hōo美國統治過49年。日本殖民台灣50冬，tī尾期，ē-sái理解日語ê台灣人，差不多占四成；hōo認證做「國語家庭」ê戶數，就koh愈少，kan-ta有1.3%。Tsit幾个例lóng顯示：beh tsiânn做一个雙語國家，m̄是tsiah-nī簡單ê代誌。

江教授提出兩个訴求：頭一个是，kā雙語國家政策改做「2030英語環境友善政策」。英語tuì lán來講iáu是外國語 ，beh kā英語學hōo好，無定著台灣ài變雙語國家，重要--ê是，提供一个對英語友善ê環境，發展藍圖ê目標mā仝款做ē到；第二，雙語國家ê目標hām文化部「國家語言發展法」sio衝突，國發會kap文化部應該同齊討論對策。

Tsit幾年政府thui-sak轉型正義，主要是tī lán目睭看ē著ê歷史事件kap人物，江教授提醒，語言ê轉型正義mā仝款重要。對經歷『我不說方言』世代ê人來講，母語hông剝削帶來真濟自卑kap痛苦，tse是失語者ê集體創傷，需要lán tsit-má起造多語ê環境來彌補。

母語ê復振有幾个方面thang拍拚，頭起先是媒體，已經有ê公視台語台，ài koh提kuân預算，鼓勵製作koh-khah濟本土語言ê作品，投資國際級ê電影電視；mā ài提供語言友善ê環境，親像公家機關增加口語翻譯、補助老師用本土語言教課；koh有建置資料庫，kā語言資料電子化。逐家做伙拍拚，hōo本土語言koh-khah發展，kā lán ê母語揣倒tńg--來。


#台文通訊BONG報 330期，2021年9月出刊。
作者：Tân Lī-bûn 陳俐雯 

Sèⁿ-miā bô-su-iàu ki-khiáu, in-ūi chin-chē sî-chūn ki-khiáu mā bô-tek-khak ū-lō͘-iōng. Lâng m̄-bián 100 hun, in-ūi chin-chē sî-chūn koân-hun ê jîn-seng mā bô-tek-khak ū boán-hun ê hēng-hok. Put-toān tui-kiû sī hiān-tāi-lâng ê seng-oa̍h bô͘-sek, bē-tàng su tī khí-pōng, it-chhè lóng ài piàⁿ sī the̍h-tio̍h sèng-lī mn̂g-phiò ê tē-it-pō͘. Án-ne ê su-ûi hó á-sī m̄-hó, bô phiau-chún ê tap-àn. Chí-sī tàu-té ū gōa-chē-lâng su-khó kòe put-toān tui-kiû ê pōe-āu tùi ka-kī ê sèⁿ-miā ū siáⁿ ì-gī?
 
Tī 21 sè-kí lâng ê it-seng sī chi̍t-chióng tián-sī, iōng hiān-tāi-lâng ê kóng-hoat kiò-chò chū-ngó͘ hêng-siau. Kho-ki ūi seng-oa̍h tòa lâi siūⁿ-bē-kàu ê chìn-pō͘, bāng-lō͘ kap bûn-bêng kòe-tō͘ hoat-tián chhiong-kek sè-kài só͘-ū it-chhè. Pí-lūn-kóng bûn-hòa, keng-chè, chèng-tī, kàu-io̍k, seng-oa̍h, jîn-chè-koan-hē kap kè-ta̍t-koan... téng. In-ūi choán-piàn siuⁿ-kín, tì-sú sán-seng chē-chē siā-hōe būn-tê, siōng bêng-hián--ê tō-sī lâng kè-ta̍t-koan ê bô-kâng. Hiān-kim bāng-lō͘ sin-sî-tāi phah-khui sè-kài só͘-ū it-chhè ê khó-lêng-sèng. Chit-má ê lâng ta̍k-kang ba̍k-chiu peh-kim, hīⁿ-á thí-khui, khòaⁿ--tio̍h-ê, thiaⁿ--tio̍h-ê, lóng-sī siā-kûn mûi-thé kà lí beh án-chóaⁿ hó-gia̍h, pun-tiuⁿ beh án-chóaⁿ-iūⁿ hiáⁿ-ba̍k chiah-ē chhut-miâ. Chia siat-kè hó ê ōe-bīn kap si-a-geh kòe ê siòng-phìⁿ, sī chu-sìn po̍k-chà hō͘-lâng bê-sit ê siong-gia̍p chhiú-tōaⁿ, mā sī siàu-siūⁿ sêng-kong siōng ū-phā  ê pō͘-sò͘. 

M̄-koh seng-oa̍h bô-bo̍k-tek hō͘ sim khang-hi, chhōe-bē-tio̍h sèⁿ-miā ê ì-gī, hō͘-lâng óng-óng tī tui-kiû ê kòe-têng tiong lak-lo̍h sî-tāi chìn-pō͘ ê hām-chéⁿ, ta̍uh-ta̍uh-á bê-sit chū-ngó͘,  phian-lî pún-sèng, put-ti-put-kak tō tîm-bê tī lī-keng ê ngó͘-hoe-cha̍p-sek, tian-tó bīn-tùi koh khah-chē tak-kha̍p , che sī chit-má siā-hōe chiâⁿ phó͘-phiàn ê hiān-siōng.

Lâng m̄-sī bē-tàng ū io̍k-bōng, in-toan io̍k-bōng mā sī sèⁿ-miā ê chi̍t-pō͘-hūn, sī lâng hiòng-chiân chìn-pō͘ chiâⁿ tiōng-iàu ê tōng-la̍t. Ì-gī tī-liâu tāi-su Frankl mā bat kóng--kòe, “Lâng ē-tàng ūi ì-gī lâi sí, mā ē-tàng ūi-tio̍h ì-gī oa̍h--lo̍h-khì.” Só͘-pái múi-chi̍t-ê tui-kiû pōe-āu ê ì-gī tō chin tiōng-iàu. Chhōe-tio̍h sèⁿ-miā ì-gī ê léng-ngō͘ ē éng-hióng seng-oa̍h hong-sek ê soán-te̍k kap thāi-tō͘, tong lán chheng-chhó chit-ê tui-kiû sī sèⁿ-miā ê bo̍k-phiau, m̄-sī khang-hi tô-pī ê chià-kháu, kian-tēng ê sim ē chhòng-chō sèⁿ-miā ê chū-iû. He ē sī chi̍t-chióng sim-lêng chhiau-thoat ê choán-hòa, chi̍t-chióng tī ì-gī lāi-té chhōe-tio̍h bêng-pe̍k ka-kī kè-ta̍t ê le̍k-liōng. 
Tha̍k gián-kiù-só͘ hit-chūn, goán Tâi-bûn-só͘ ta̍k ha̍k-kî lóng-ū an-pâi chhân-iá tiau-cha. Chiūⁿ-soaⁿ lo̍h-hái sì-kè khì kiâⁿ-ta̍h. Chit-khoán chhut-gōa hêng-têng hō͘ lâng khí-mo͘ spring giang, chū-iû koh siau-iâu.

2011 nî chhiu-bóe, Lâu Chèng-goân kàu-siū chhōa goán khì Bō͘-lîm chìn-hêng bûn-hòa chham-hóng. Chá-khí-sî chìn-hêng Purple crow bóe-ia̍h-á (紫斑蝶) seng-thài tō-lám. E-po͘ ū Rukai la̍h-jîn bûn-hòa siāu-kài, cheng sió-bí thé-giām oa̍h-tāng. Hit-sî Rukai ê súi-ko͘-niû-á chhōa goán chhin-kīn bóe-ia̍h-á ê sè-kài.

Purple crow bóe-ia̍h-á bē tòng kôaⁿ, tī chhiu-bóe beh kôaⁿ--lâng ê sî-chūn lâi-kàu Bō͘-lîm hio͘h-tang. M̄-koh ū-tang-sî-á in-ūi khì-hāu ê koan-hē á-sī kî-tha in-sò͘ bô-tek-khak khòaⁿ-ē-tio̍h. In-ūi án-ne, “Nā-chún lín bô khòaⁿ-tio̍h bóe-ia̍h-á, tńg--khì m̄-thang kóng lâi Bō͘-lîm bô khòaⁿ-tio̍h o͘. In-ūi lín sī kap góa iok, m̄-sī kap in iok.” Tō-lám-oân án-ne tùi goán kóng sńg-chhiò. Khòaⁿ bóe-ia̍h-á siōng-hó ê sî-kan sī 11 tiám chìn-chêng, in ē chhut-lâi pha̍k-ji̍t. Hó-ka-chài, hit-kang ê thiⁿ-khì sio-lō, hō͘ goán ē-tit-thang kiàn-sek tio̍h in ê hong-chhái: ū kng-sòaⁿ ê sî-chūn, si̍t-á ê sek-chúi ē khí piàn-hòa, ná-chhiūⁿ nâ-pó-chio̍h. Chin-chiàⁿ kám-siā thiⁿ-kong-peh-á sù hō͘ lán-lâng ê un-tián.

Tō-lám-oân chhōa goán khì chúi-goân-tē, iā chiū-sī bóe-ia̍h-á ê chhe-sek-tē, koh iân-lō͘ siāu-kài. Tāi-seng kóng tio̍h soaⁿ-kok hêng-sêng ê 5 ê tiâu-kiāⁿ, kok-kháu ǹg tang á-sī tang-lâm, ta khe-kok, hái-poa̍t tī 500 bí í-hā, ū chheⁿ-chhùi ê chhiū-nâ, kap ūi-tì tī pak-hūi kui-sòaⁿ í-lâm. Iân-lō͘ mā ū khòaⁿ tio̍h bóe-ia̍h-á ê chia̍h-mi̍h, chhin-chhiūⁿ siap-á-chhiū (澀葉榕) kap iûⁿ-kak-lē (馬力筋). Purple crow bóe-ia̍h-á ê ka-cho̍k-á chú-iàu ū 4 khoán, it-poaⁿ ē-tit-thang jīn in si̍t-á téng-bīn ê pe̍h-tiám. Thé-hêng siōng-sè--ê, si̍t-á ha̍p-ha̍p ê sî, chêng-si̍t ê tiong-ng ū chi̍t liah pe̍h-tiám (小紫斑蝶). Thé-hêng siōng-tōa--ê, chêng-si̍t ê tiong-ng ū nn̄g ê pe̍h-tiám (圓翅紫斑蝶). Siōng-súi--ê, si̍t-á téng ê pe̍h-tiám khah chē (端紫斑蝶). Koh chi̍t khoán, chêng-si̍t ê tiong-ng ū saⁿ tiám. (斯氏紫斑蝶). 

Chit-ê chúi-goân-tē chāi-tē-lâng kā hō-chò Tau-kian-a, í-keng kui-ōe chò seng-thài kong-hn̂g. Rukai cho̍k-kûn jīn-ûi chúi-goân-tē sī sèng-kiat ê só͘-chāi, chheng-khì ê khoân-kéng sī bóe-ia̍h-á soán-te̍k chhe-sek-tē ê tiōng-iàu tiâu-kiāⁿ. Purple crow bóe-ia̍h-á tī Tâi-oân kok-tē lóng khòaⁿ ē tio̍h. Kôaⁿ--lâng in chhian-sóa kàu lâm-pō͘ kòe-tang. Choân-sè-kài tōa kui-bô͘ ê kòe-tang soaⁿ-kok, Bō͘-lîm (紫蝶幽谷) sī kî-tiong chi̍t-ūi. Koh chi̍t-ūi sī Mexico ê Monarch butterfly (帝王斑蝶谷). Lán tio̍h-ài sè-jī pó-sioh khoân-kéng, hō͘ lán ê āu-chi̍t-tāi khòaⁿ-ē-tio̍h chiah-ni̍h tin-kùi ê Purple crow bóe-ia̍h-á.

Tî-liáu siúⁿ bóe-ia̍h-á, goán mā ū o̍h chāi-tē-lâng ê sio-chioh-mn̄g ōe-gí. Rukai cho̍k-kûn, bô-lūn sī Ko-hiông Bō͘-lîm, Pîn-tong Bū-tâi, Tâi-tang, kiōng-tông ê sio-chioh-mn̄g ōe-gí sī“
”, ì-sù chiū-sī “Hello”. Lēng-gōa,“
” chit-ê sio-chioh-mn̄g sī Bō͘-lîm Rukai cho̍k-gí, mā sī “How are you?” ê ì-sù.“
” sī “Góa chiâⁿ hó.”ê ì-sù. Ta̍k-ê m̄-thang kā “
” kóng-chò Tiong-kok-ōe “Màlêngsû” , che-sī tō-lám-oân teng-lêng ê ōe o͘! 
Tha̍k gián-kiù-só͘ hit-chūn, goán Tâi-bûn-só͘ ta̍k ha̍k-kî lóng-ū an-pâi chhân-iá tiau-cha. Chiūⁿ-soaⁿ lo̍h-hái sì-kè khì kiâⁿ-ta̍h. Chit-khoán chhut-gōa hêng-têng hō͘ lâng khí-mo͘ spring giang, chū-iû koh siau-iâu.

2011 nî chhiu-bóe, Lâu Chèng-goân kàu-siū chhōa goán khì Bō͘-lîm chìn-hêng bûn-hòa chham-hóng. Chá-khí-sî chìn-hêng Purple crow bóe-ia̍h-á (紫斑蝶) seng-thài tō-lám. E-po͘ ū Rukai la̍h-jîn bûn-hòa siāu-kài, cheng sió-bí thé-giām oa̍h-tāng. Hit-sî Rukai ê súi-ko͘-niû-á chhōa goán chhin-kīn bóe-ia̍h-á ê sè-kài.

Purple crow bóe-ia̍h-á bē tòng kôaⁿ, tī chhiu-bóe beh kôaⁿ--lâng ê sî-chūn lâi-kàu Bō͘-lîm hio͘h-tang. M̄-koh ū-tang-sî-á in-ūi khì-hāu ê koan-hē á-sī kî-tha in-sò͘ bô-tek-khak khòaⁿ-ē-tio̍h. In-ūi án-ne, “Nā-chún lín bô khòaⁿ-tio̍h bóe-ia̍h-á, tńg--khì m̄-thang kóng lâi Bō͘-lîm bô khòaⁿ-tio̍h o͘. In-ūi lín sī kap góa iok, m̄-sī kap in iok.” Tō-lám-oân án-ne tùi goán kóng sńg-chhiò. Khòaⁿ bóe-ia̍h-á siōng-hó ê sî-kan sī 11 tiám chìn-chêng, in ē chhut-lâi pha̍k-ji̍t. Hó-ka-chài, hit-kang ê thiⁿ-khì sio-lō, hō͘ goán ē-tit-thang kiàn-sek tio̍h in ê hong-chhái: ū kng-sòaⁿ ê sî-chūn, si̍t-á ê sek-chúi ē khí piàn-hòa, ná-chhiūⁿ nâ-pó-chio̍h. Chin-chiàⁿ kám-siā thiⁿ-kong-peh-á sù hō͘ lán-lâng ê un-tián.

Tō-lám-oân chhōa goán khì chúi-goân-tē, iā chiū-sī bóe-ia̍h-á ê chhe-sek-tē, koh iân-lō͘ siāu-kài. Tāi-seng kóng tio̍h soaⁿ-kok hêng-sêng ê 5 ê tiâu-kiāⁿ, kok-kháu ǹg tang á-sī tang-lâm, ta khe-kok, hái-poa̍t tī 500 bí í-hā, ū chheⁿ-chhùi ê chhiū-nâ, kap ūi-tì tī pak-hūi kui-sòaⁿ í-lâm. Iân-lō͘ mā ū khòaⁿ tio̍h bóe-ia̍h-á ê chia̍h-mi̍h, chhin-chhiūⁿ siap-á-chhiū (澀葉榕) kap iûⁿ-kak-lē (馬力筋). Purple crow bóe-ia̍h-á ê ka-cho̍k-á chú-iàu ū 4 khoán, it-poaⁿ ē-tit-thang jīn in si̍t-á téng-bīn ê pe̍h-tiám. Thé-hêng siōng-sè--ê, si̍t-á ha̍p-ha̍p ê sî, chêng-si̍t ê tiong-ng ū chi̍t liah pe̍h-tiám (小紫斑蝶). Thé-hêng siōng-tōa--ê, chêng-si̍t ê tiong-ng ū nn̄g ê pe̍h-tiám (圓翅紫斑蝶). Siōng-súi--ê, si̍t-á téng ê pe̍h-tiám khah chē (端紫斑蝶). Koh chi̍t khoán, chêng-si̍t ê tiong-ng ū saⁿ tiám. (斯氏紫斑蝶). 

Chit-ê chúi-goân-tē chāi-tē-lâng kā hō-chò Tau-kian-a, í-keng kui-ōe chò seng-thài kong-hn̂g. Rukai cho̍k-kûn jīn-ûi chúi-goân-tē sī sèng-kiat ê só͘-chāi, chheng-khì ê khoân-kéng sī bóe-ia̍h-á soán-te̍k chhe-sek-tē ê tiōng-iàu tiâu-kiāⁿ. Purple crow bóe-ia̍h-á tī Tâi-oân kok-tē lóng khòaⁿ ē tio̍h. Kôaⁿ--lâng in chhian-sóa kàu lâm-pō͘ kòe-tang. Choân-sè-kài tōa kui-bô͘ ê kòe-tang soaⁿ-kok, Bō͘-lîm (紫蝶幽谷) sī kî-tiong chi̍t-ūi. Koh chi̍t-ūi sī Mexico ê Monarch butterfly (帝王斑蝶谷). Lán tio̍h-ài sè-jī pó-sioh khoân-kéng, hō͘ lán ê āu-chi̍t-tāi khòaⁿ-ē-tio̍h chiah-ni̍h tin-kùi ê Purple crow bóe-ia̍h-á.

Tî-liáu siúⁿ bóe-ia̍h-á, goán mā ū o̍h chāi-tē-lâng ê sio-chioh-mn̄g ōe-gí. Rukai cho̍k-kûn, bô-lūn sī Ko-hiông Bō͘-lîm, Pîn-tong Bū-tâi, Tâi-tang, kiōng-tông ê sio-chioh-mn̄g ōe-gí sī“
”, ì-sù chiū-sī “Hello”. Lēng-gōa,“
” chit-ê sio-chioh-mn̄g sī Bō͘-lîm Rukai cho̍k-gí, mā sī “How are you?” ê ì-sù.“
” sī “Góa chiâⁿ hó.”ê ì-sù. Ta̍k-ê m̄-thang kā “
” kóng-chò Tiong-kok-ōe “Màlêngsû” , che-sī tō-lám-oân teng-lêng ê ōe o͘! 
作者：孫博萮

筆者是日常全台語使用者。進前因為kā人提告，赴宜蘭地檢署出庭ê時，發生檢察官用野赤ê態度，要求筆者改用「國語」陳述ê代誌，嚴重無尊重筆者對自然語言ê選擇kap使用。伊ê理由是：書記官ê台語無啥好，無法度完全聽有台語；筆者講siunn緊，書記官聽無ē造成記錄錯誤；看筆者ê年歲無成只ē-hiáu講台語；筆者用台語讀具結文字mā有錯誤，伊m̄願替筆者（kā書記官）「翻譯」等等。

筆者ê台語語速並無特別緊，而且mā表示m̄願改換使用ê語言，ē kā講話速度放慢，書記官若是聽無mā ē-tàng表達，我ē koh解sueh等。Hit位檢察官猶原用各種倚近壓迫ê語詞要求筆者「講國語」；最後是筆者一直堅持，甚至允准願意家己承擔（若有）記載錯誤ê風險，tsiah ē得繼續用台語陳述。

《國家語言發展法》第11條規定：『國民參與政府機關（構）行政、立法及司法程序時，得使用其選擇之國家語言。政府機關應於必要時提供各國家語言間之通譯服務。』《公民與政治權利國際公約》第14條第3款第6目：『如不通曉或不能使用法院所用之語言，應免費為備通譯協助之。』仝法第26條：『人人在法律上一律平等，且應受法律平等保護，無所歧視。在此方面，法律應禁止任何歧視，並保證人人享受平等而有效之保護，以防因種族、膚色、性別、語言、宗教、政見或其他主張、民族本源或社會階級、財產、出生或其他身分而生之歧視。』仝法第27條：『凡有種族、宗教或語言少數團體之國家，屬於此類少數團體之人，與團體中其他分子共同享受其固有文化、信奉躬行其固有宗教或使用其固有語言之權利，不得剝奪之。』

檢察官若是真心煩惱書記官聽無台語，無法度確實記載陳述人ê陳述、恐驚對陳述人不利，應當ài主動派通譯協助。地檢署平常時家己ài加強對人員ê訓練，mā ē-tàng照當事人需求，揣台語聽力能力khah理想ê書記官來記。若因為書記官語言聽力能力不足，致使記載錯誤ê風險，無應當由民眾家己來承擔。《國家語言發展法》、《國際人權公約》lóng特別明文保障使用固有語言tī司法過程中ê人權，司法人員就應該確實遵守。

一个語言若是無法度、無機會thang tī日常生活中普遍使用，就ē漸漸消失、死亡。Tse mā顯示筆者進前主張台灣母語若beh復振，除了教育以外，koh ài配合公職人員考試母語專長加分ê重要性。Tse是對母語使用者ê基本保障，m̄-nā是保障人民對公部門使用母語ê自由，mā是保證母語未來ē-tàng正常tī社會上繼續流通ê機會。

Suà--落-來，因為早前tī面冊批評公家／官方機關無應當使用「台語火星文」ê爭議，去hōo無熟sāi ê網民侮辱（hông講是『智障』、『低能兒』……），我對in提出公然侮辱告訴。明明tsit款用詞若是用華語sio罵ê時，tiānn-tiānn lóng是有罪判決，宜蘭地檢署ê檢察官suah判斷he是：『可受公評之事』、雖然『用詞尖酸刻薄、使人不快』，但是iáu算是『適當／合理之評論』、『難認被告具有誹謗之真正惡意』，判in無起訴，實在有夠厭氣。

現此時ē tī司法程序中使用母語陳述ê人，大部份是社會中khah弱勢ê人。Tsit款裁判顯示，就算tī《國家語言發展法》通過ê台灣，tsit个社會對母語使用者ê惡意、歧視已經普遍，自然到檢察官lóng感受bē著，mā等於默許hia-ê人用tsit款用詞來侮辱、霸凌母語使用者。加上進前宜蘭地檢署檢察官tī偵查庭威脅、要求筆者ài用「國語」陳述ê狀況（過去mā bat tī台北ê法院看過法官壓迫被告受訊問ê時「ài講國語」），有一寡司法人員本身就是加速母語衰亡ê加害者。

Beh保障人民使用固有語言權利ê普世價值，若無法度tī司法程序kah裁判中落實，《兩公約施行法》內底『保護人民不受他人侵害，並應積極促進各項人權之實現』、《國家語言發展法》保障各族群使用自然語言、『國家語言一律平等、國民使用國家語言應不受歧視或限制』、『促進國家語言之傳承、復振及發展』等等ê條文就bē輸是白寫--ê。中華民國ê司法人員若是lóng用tsit款立場來庭訊、裁判，未來母語使用者ê處境定著是koh-khah艱難，所以筆者認為：親像性別平等教育仝款，政府應該ài對公部門實施語言平等教育，尤其應該ài先tuì司法部門做起！
作者：黃靜惠

牛屎：蛇精，你mài逐工lóng妝kah hiah suí，好--無？

蛇精：你kā人管！你是m̄ bat聽過「管人生，管人死，管人化妝無天理」tsit句話，是--無？ 

牛屎：我m̄管--lah！你koh án-ne妝--落-去，伊『幾乎』kiōng-kiōng beh去hōo你sannh著頂腹蓋--lah！

蛇精：你是leh烏白亂講啥，我a̍h m̄ bat in姊夫啊。

牛屎：M̄是--lah！我是講華語ê『幾乎』--lah！

蛇精：Ooh！原來，你又koh台語、華語lām leh做伙講--ooh！拜託--leh，你mài tiānn-tiānn án-ne，好--無？害人神經錯亂，你ài負責neh。

牛屎：蛇精，你放心，我一定ē娶--你，照顧你一世人。

蛇精：我m̄是tsit个意思--lah！你是刁故意來氣--我是--無？無愛kap你講--ah，真正是講kah你bat，喙鬚to ē拍kat。 

牛屎：蛇精，你a̍h無喙鬚啊，是佗位beh拍kat？

蛇精：Ái-iō，救人--ooh！我頭毛拍kat，án-ne ē-sái--無？

牛屎：Án-ne mā khah差不多。

蛇精：＠＃＄％＆＊……
作者：Ngô͘ Ka-bêng

Hioh-khùn-ji̍t sòa chiap
Éng-oán bē thêng-khùn ê la̍h-ji̍t
Chheⁿ-hūn ê phàu-á
Hòng-sàng hoaⁿ-hí khèng-chiok ê siaⁿ
228 tōa iu-thāi--o͘h
228 tōa sio̍k-bē--o͘h
228 1-kin ê sí-thé ta̍t gōa-chē
Thâu-ke kā góa chhìn khòaⁿ-māi--leh
Tâi-oân-hûn
Tī tiām-chēng ê bāng-lō͘ tiàm-thâu--ni̍h
Po̍k-chà

Chhī-chèng-hú ê mn̂g khui--khui
Ka-hāi-chiá ê giân-gí
Ta̍k-put-sî ùi góa ê ba̍k-chiu-jîn pa--koaih
Ó--oh
Ó--oh
Koh pa--koaih
Tâi-oân-hûn
Tī àm-so-so ê Tâi-oân-sú chheh-tû--ni̍h
Chhiō siáng ê chi̍h

Lāu-jia̍t ê Ài-hô kîⁿ
Bó-gí thoa-bôa ê kha-jiah bô lâng ē thiaⁿ--kìⁿ
Tá-káu-káng ê âng-hê
Káⁿ-sī í-keng am-khàm 74-tang chêng ê hoeh-chúi
Hô-pêng-chiáu m̄ bat chhut-sì
Soaⁿ-àm-kong oa̍h tī “Chóng-chǹg kiô” ē-té ê àm-chīⁿ--ni̍h
Hām-bîn

Khó͘-thiàⁿ ê 3-goe̍h-thiⁿ
Sit--khì ê hûn iáu-sī bô tit-tio̍h chèng-gī
Tn̄g--khì ê chi̍h chá to̍h kòe-ki hō͘ tùi-te̍k puh-íⁿ
Mô͘-kúi ê chhiú kā lán ê sîn-hûn siàng lŏe thô͘--ni̍h seⁿ-thòaⁿ
Ē liáu bē chīn
74-tang āu
Sio-lō ê ba̍k-sái í-keng hu--khì
Káⁿ-sī lán hòng-khì lán ka-tī
作者：Tân Lī-bûn 陳俐雯 

Sèⁿ-miā bô-su-iàu ki-khiáu, in-ūi chin-chē sî-chūn ki-khiáu mā bô-tek-khak ū-lō͘-iōng. Lâng m̄-bián 100 hun, in-ūi chin-chē sî-chūn koân-hun ê jîn-seng mā bô-tek-khak ū boán-hun ê hēng-hok. Put-toān tui-kiû sī hiān-tāi-lâng ê seng-oa̍h bô͘-sek, bē-tàng su tī khí-pōng, it-chhè lóng ài piàⁿ sī the̍h-tio̍h sèng-lī mn̂g-phiò ê tē-it-pō͘. Án-ne ê su-ûi hó á-sī m̄-hó, bô phiau-chún ê tap-àn. Chí-sī tàu-té ū gōa-chē-lâng su-khó kòe put-toān tui-kiû ê pōe-āu tùi ka-kī ê sèⁿ-miā ū siáⁿ ì-gī?
 
Tī 21 sè-kí lâng ê it-seng sī chi̍t-chióng tián-sī, iōng hiān-tāi-lâng ê kóng-hoat kiò-chò chū-ngó͘ hêng-siau. Kho-ki ūi seng-oa̍h tòa lâi siūⁿ-bē-kàu ê chìn-pō͘, bāng-lō͘ kap bûn-bêng kòe-tō͘ hoat-tián chhiong-kek sè-kài só͘-ū it-chhè. Pí-lūn-kóng bûn-hòa, keng-chè, chèng-tī, kàu-io̍k, seng-oa̍h, jîn-chè-koan-hē kap kè-ta̍t-koan... téng. In-ūi choán-piàn siuⁿ-kín, tì-sú sán-seng chē-chē siā-hōe būn-tê, siōng bêng-hián--ê tō-sī lâng kè-ta̍t-koan ê bô-kâng. Hiān-kim bāng-lō͘ sin-sî-tāi phah-khui sè-kài só͘-ū it-chhè ê khó-lêng-sèng. Chit-má ê lâng ta̍k-kang ba̍k-chiu peh-kim, hīⁿ-á thí-khui, khòaⁿ--tio̍h-ê, thiaⁿ--tio̍h-ê, lóng-sī siā-kûn mûi-thé kà lí beh án-chóaⁿ hó-gia̍h, pun-tiuⁿ beh án-chóaⁿ-iūⁿ hiáⁿ-ba̍k chiah-ē chhut-miâ. Chia siat-kè hó ê ōe-bīn kap si-a-geh kòe ê siòng-phìⁿ, sī chu-sìn po̍k-chà hō͘-lâng bê-sit ê siong-gia̍p chhiú-tōaⁿ, mā sī siàu-siūⁿ sêng-kong siōng ū-phā  ê pō͘-sò͘. 

M̄-koh seng-oa̍h bô-bo̍k-tek hō͘ sim khang-hi, chhōe-bē-tio̍h sèⁿ-miā ê ì-gī, hō͘-lâng óng-óng tī tui-kiû ê kòe-têng tiong lak-lo̍h sî-tāi chìn-pō͘ ê hām-chéⁿ, ta̍uh-ta̍uh-á bê-sit chū-ngó͘,  phian-lî pún-sèng, put-ti-put-kak tō tîm-bê tī lī-keng ê ngó͘-hoe-cha̍p-sek, tian-tó bīn-tùi koh khah-chē tak-kha̍p , che sī chit-má siā-hōe chiâⁿ phó͘-phiàn ê hiān-siōng.

Lâng m̄-sī bē-tàng ū io̍k-bōng, in-toan io̍k-bōng mā sī sèⁿ-miā ê chi̍t-pō͘-hūn, sī lâng hiòng-chiân chìn-pō͘ chiâⁿ tiōng-iàu ê tōng-la̍t. Ì-gī tī-liâu tāi-su Frankl mā bat kóng--kòe, “Lâng ē-tàng ūi ì-gī lâi sí, mā ē-tàng ūi-tio̍h ì-gī oa̍h--lo̍h-khì.” Só͘-pái múi-chi̍t-ê tui-kiû pōe-āu ê ì-gī tō chin tiōng-iàu. Chhōe-tio̍h sèⁿ-miā ì-gī ê léng-ngō͘ ē éng-hióng seng-oa̍h hong-sek ê soán-te̍k kap thāi-tō͘, tong lán chheng-chhó chit-ê tui-kiû sī sèⁿ-miā ê bo̍k-phiau, m̄-sī khang-hi tô-pī ê chià-kháu, kian-tēng ê sim ē chhòng-chō sèⁿ-miā ê chū-iû. He ē sī chi̍t-chióng sim-lêng chhiau-thoat ê choán-hòa, chi̍t-chióng tī ì-gī lāi-té chhōe-tio̍h bêng-pe̍k ka-kī kè-ta̍t ê le̍k-liōng. 
作者：張芳莉

今仔日ê天青ling-ling
我kā伊tsūn看māi
Suah tsūn出幾若滴ê目屎
一滴　二滴　三滴……

闊莽莽ê學校
哪ē揣無一个學生囡仔
椰子樹徛規排
親像一枝一枝ê射筒

蟬仔mā吱吱叫
Háu bē煞
Bē輸是救護車ná tân ná háu

熱--人ê學校揣無學生囡仔
教室空lo-so
運動埕空lo-so
圖書館mā空lo-so
Kan-na蟬仔一直tân
一直tân
Tân kah hōo人kiōng-beh臭耳聾

一tsūn大風吹--過-來
放送叫人注疫苗　注疫苗
闊莽莽ê學校揣無人thang應話
規排ê椰子樹gōng-gōng徛tī hia
恬恬m̄出聲

Tsit个熱--人
真稀微……
作者：羅九安

為怎樣bat tio̍h過武漢肺炎ê人mā ài注疫苗？疫苗ê路用是leh幫贊免疫系統tī iáu未拄著病毒進前，ē-tàng先培養抵抗伊ê免疫力，包括中和抗體kap T細胞。M̄-koh你若是bat tio̍h過病，照理講，你應該就ē有免疫力，kám tio̍h koh需要注疫苗？而且以早ê認定是，自然感染所得--著ê免疫力，通常ē比注預防射所得--著--ê khah有力mā擋khah久。M̄-koh美國CDC mā是呼籲，就算是tio̍h過武漢肺炎ê人mā tio̍h趕緊來注，khah m̄驚koh hōo病uè--著。


注疫苗所得--著ê抗體對變種病毒khah有效

武漢肺炎ê病毒屬RNA病毒，本身就gâu突變，koh加上伊湠到全世界，致使伊到tann已經生出幾若款ê突變株。衛生專家就煩惱病毒若直直突變--落-去，恐驚ē致到疫苗失去保護力。一个美國Washington大學ê團隊，kā注過兩筒Moderna（『莫德納』）疫苗ê人kap tio̍h病復原ê患者血清--裡ê抗體做比phīng，看佗一款抗體對無仝ê突變株khah有保護力。In ê結果顯示，注Moderna疫苗得--著ê中和抗體，對壓制無仝變種病毒khah有路用。

斟酌kā伊分析以後，in發見注疫苗所產生ê抗體，主要是leh認病毒外殼一種叫做RBD ê抗原。因為病毒利用RBD kap細胞表面ê ACE2受體結合來感染細胞。RBD若hōo抗體包tiâu--leh，病毒就無才調koh感染細胞，也就是講，抗體kā病毒中和。注Moderna疫苗，ē刺激免疫系統生出濟濟無仝款ê中和抗體，來掠RBD抗原頂面無仝款ê結構，也就是所謂ê抗原決定位。所擺，就算其中一个抗體因為sio對應ê抗原決定位突變失去中和力，mā ē-sái倚靠別个抗體來中和病毒。

Hām伊sio比，uè著病以後自然產生ê抗體有khah濟款，ē認病毒無仝部位ê抗原，bē kan-na集中tī RBD。不而過，雖bóng整體來看抗體有khah濟種，m̄-koh伊針對RBD ê中和抗體種類比注疫苗--ê khah少，所以若拄著有變異ê抗原決定位ê變種病毒ê時tsūn，就khah無別款抗體thang tàu跤手，kā病毒中和ê能力就khah輸注疫苗--ê。


Hōo bat tio̍h過病ê人補注疫苗

既然注疫苗所得--著ê抗體kánn-ná比自然產生--ê khah有力，lán是m̄是tio̍h-ài呼籲bat tio̍h過病ê人mā來注？兩个英美ê研究團隊分別tī《科學》期刊發表in針對tsit个議題ê論文。In發見若hōo tio̍h過病復原ê人，koh補注一筒輝瑞／BNT或者是Moderna ê RNA疫苗，in血清--裡ê中和抗體量ē tshìng-kuân 1,000倍。而且koh是tuì kan-na對原底ê武漢株有效，進步到ē-tàng對付包括英國株、南非株等等無仝類ê變種病毒！保護力贏過注兩筒疫苗、m̄-koh m̄ bat tio̍h過病ê人。M̄-koh若是hōo in ke注第二筒，抗體ê效價並bē比kan-na注一筒khah好。

Tsit个現象hōo科學家感覺真趣味，因為tsit款雄雄tshìng-kuân ê抗體反應是免疫系統tī第二擺拄著仝款病毒ê時tsūn，tsiânn典型ê反應，通常由記憶B細胞kap T細胞聯合發動。M̄-koh hit幾个tio̍h病ê人m̄ bat uè著變異株，輝瑞／BNT kap Moderna ê疫苗mā是照武漢株落去設計--ê，照講in ê免疫系統無接觸過變種病毒，為怎樣suah ē hōo in生出ē-tàng中和變種病毒ê抗體kap相關ê T細胞--leh？

現此時得--著ê研究資料顯示，hōo初代ê武漢株感染以後，免疫系統ē生出兩類無仝ê記憶B細胞。一類ē分泌一模一樣ê抗體，專門對抗仝hit隻病毒。另外hit類ê B細胞就m̄是kan-na一種，伊是由濟濟種B細胞株組成，ē-sái分泌無仝款ê抗體。Tsit大類ê B細胞所做--出-來ê抗體，對頭先hit隻病毒凡勢無大路用，m̄-koh伊thang確保lán未來假使拄著變種病毒，免疫系統mā有才調對付，算是一種超前部署ê策略。

記憶B細胞leh發展ê過程--裡，的確ài有T細胞ê參與，T細胞ê種類若愈豐富，培養--出-來ê B細胞就ē愈多元。大多數ê新冠病毒疫苗，in使用ê抗原kan-na是病毒外殼hit个親像尖刺ê spike卵白質；所以注--落-去誘發ê抗體kap T細胞kan-na ē對付spike，特別是伊頂面ē kap細胞ê受體結合ê RBD。Lán若hōo病毒uè--著，病毒內底lóng總25个無仝款ê抗原，lóng有機會hōo免疫系統接觸--著，hōo lán生出khah豐富ê記憶B細胞hām T細胞。若hōo tio̍h過病ê人補注疫苗，in體內百百款ê記憶B細胞kap T細胞一下受抗原刺激以後，就隨分泌大量無仝ê抗體，thang中和tài無仝突變ê病毒。

以上ê研究結果說明，補注一筒疫苗對bat tio̍h過武漢肺炎ê人有大利益，m̄-nā加強對原底hit隻病毒ê抵抗力，mā連帶增加對變種病毒ê保護力。不而過，是按怎注第二筒了suah無出現免疫力加強ê效果？Kám講若bat tio̍h過病，疫苗就無需要注到兩筒？注AZ ê腺病毒疫苗iah是高端ê次卵白質疫苗kám ē有類似ê效果？Tsit幾个問題ê答案，lán目前iáu無kài清楚，的確ài有khah齊全ê資料tsiah thang解sueh。

作者：藍春瑞

到厝ê時tsūn，隨看著一模三寸kuân，直徑差不多八寸ê甜粿，khuè tī尪架桌頂，我kā帽仔採--落-來，問阿母講：「Khah ē摸著ám-ám--leh？」

「賣粿ê販仔tú-tsiah炊好一工niâ，生成án-ne；tio̍h-ài囥久，tsiah ē tīng-tīng。」

「Ooh……」Khiú椅頭仔ná坐，ná koh問講：「Kan-na買一項，kám bē siunn少？」

阿母斟一甌茶ná lim ná koh回話講：「Tann ê囡仔，bē ài食tsit號古早mi̍h--ah，tiānn-tiānn囥到清明mā iáu好好，無人ē偷食；ke買是ke鎮位niâ，顛倒討債人ê錢！」

「Kah án-ne，是m̄是lóng mài買，代誌就煞--去--ah？」

「Bē-sái！古早人有講，厝內若有凶事，hit年就無炊甜粿，khah ē-sái無--leh？」

Ná lim茶，我ná koh問阿母講：「細漢ê時tsūn，lóng做tsiok濟款ê粿，像講發粿、包仔粿、菜頭粿，顛倒比甜粿ke好食濟--ah！」

「啥mih粿lóng無效，囡仔仝款歹喙斗；總--是，賰賰一大堆，全beh ǹg老歲仔kā thui--落-去，真正無法--伊！」

「做粿是tsiânn纏ê khang-khuè，是按怎古早人beh舞tse--leh？」

「求好彩頭niā-niā；古早人講 “甜粿過年、發粿發錢、包仔粿包金、菜頭粿食點心”，beh求平安、順pān，新年兜、好運途；khah ē-sái無tshuân--得？」

「阿母……」我喙仔笑笑講：「我看是新正年頭求好運、講鬥句，kám m̄是--leh？」

「M̄是！」阿母隨suà喙講：「是新例無設，舊例無滅！」
主講／鄭勝吉
記錄／蔡天享
春分tú過，清明接suà beh來，tng當暗時秋凊，日--時燒熱ê好天時，lán鄭勝吉老師喙笑目笑歡迎20外个有志，beh tshuā逐家做伙來去大龍泵（Tuā-lông-pōng）行踏。孔子廟kap保安宮是tsit kái紹介ê兩跡古蹟，老師ǹg望逐家有心來到tsia，了解一寡歷史kap智識，看suí、hip相掠外，ē-tàng kap lán ê生活hōo有牽連。

清國時代，孔子廟是tī台北城內；日本人統治台灣了後，tī 1907年kā拆除，起造台北州立第一高女，也就是tsit-má ê北一女。了後，地方士紳發起重建，捐土地、寄付錢項，tī 1930年主殿大成殿hām主體建築起好，開始做孔子公生，m̄-koh欠經費，一直到1939年，tsiah有tsit-má ê規模。為著beh ha̍h孔子廟hōo官廳主持ê古例，鹿港辜--家hām大龍泵陳--家老師府（nóo-su-hú）做代表，tī 1972年kā孔子廟捐hōo政府。

有老輩ê學者批評kā孔子廟起kah ná媽祖廟iah是土地公廟--leh，花草siunn過頭濟，mā siunn tshiann-iānn，無夠莊嚴。論理來講，設計kap色水ài khah簡化嚴肅tsiah有ha̍h，翻頭來kā看，原來啊，起造孔子廟ê師傅原底是leh起王爺廟--ê。

講著孔子廟基本ê建築型式，頭前有一堵壁，號做「萬仞宮牆」，按牆圍邊--a ê黌門入--來，就看ē著一个半圓ê水池仔「泮池」。Koh再來是櫺星門，是beh入去正殿進前ê一个牌坊，中ng有一對龍柱，門堵有各式ê石雕hām木雕，厝尾頂有剪黏、交趾kap彩繪，展現歷史故事。櫺星門ê門扇hām一般ê寺廟無仝，無畫門神，換做是門釘，lóng總有108枝，代表三十六天罡kap七十二地煞，是顧門ê保護神。門釘自古就是釘門枋ê釘仔，後--來，he釘仔頭愈做愈大、愈suí，tsiânn做tsit-má細細圓圓ê通鼓形體。

一到門口埕，勝吉老師huah逐家tann頭看櫺星門ê門尾頂，有一組心適ê交趾瓷仔，是李白透暗lim酒醉，徛bē在，手mua tī書僮ê肩胛頭，ná行ná phiân，書僮一手攑鼓仔燈，一手kā鼻仔tēnn-tiâu--leh，想beh閃李白規身軀ê臭酒味，聽眾笑kah是làu ē-hâi。

Se̍h頭看tuì主殿大成殿ê厝尾頂，虎、豹、獅、象、馬、魚、蝦、龜，二三十款野生動物，bē輸動物園--leh，hiánn目ê貓頭鳥有72隻，代表孔子公ê 72个弟子。邊--a有兩隻三肢跤ê螿蜍（tsiunn-tsî） ，因為孔子公「不語怪力亂神」，所以kā做古錐ê形體，講是tài財；ài講文言詞「蟾蜍（siâm-sû）」khah文雅，m̄是口語詞tsiunn-tsî。另外有彩繪ê果子——石榴（sia̍h-liû），取伊厚子，代表「多子多孫」。

看tuì大成殿內面去，有一塊神主牌仔刻「大成至聖先師孔子神位」，tse是對孔子公本名「孔丘」ê尊稱。按頂下桌hia tann頭看天pông，有「蜘蛛結網（ti-tu kiat-bóng）」ê木雕，tse就是華語所講ê『藻井』——碗公倒lap ê雕刻手法，花草幼路，牽做蜘蛛網ê形體，展現tsia是神聖尊貴ê所在；四面邊--a有挖空通風，án-ne柴料khah bē溼，mā khah bē快歹。孔子公神位兩爿邊--a，是伊ê學生kap歷代以來出名ê讀冊人，有17个，譬論講亞聖孟子也在內。

大成殿倚nî-tsînn下--ā ê壁面是水車堵，也有人講是「suí斜堵」ê走音詞，因為是tuì壁面斜--出-來、suí-suí ê壁堵。水車堵是交趾藝術，展現四个君王聘請gâu人ê典故，khah出名--ê是「劉備三請孔明」，描寫三國時代劉備為著beh聘請孔明下山，做軍師來tàu拍天下，親身走三tsuā遠路，tsiah感動孔明。另外一个典故是周文王聘請姜子牙出馬，beh來去征討商紂王，伊聽講姜子牙釣魚離水三寸，ǹg望「願--者上鉤，不願--者回頭」，只等有緣人，周文王認定伊是賢人，就派後生去邀請姜子牙。無疑悟，姜子牙講ài文王本人來tsiah有誠意，周文王m̄-nā親身到位，koh hōo伊坐轎，文王kā khiú轎車。

孔子廟看煞，隨後趕去街仔路口ê保安宮，保安宮服sāi ê主神是保生大帝，也就是大道公。伊是leh做醫生，得道升天了後，tsiânn做醫神，hōo信眾求藥籤。清國ê時，泉州同安人來大龍泵趁食，起廟kā服sāi，取「保」佑同「安」人ê意思。1805年，清國嘉慶年間，就有tsit-má ê廟宇規模，tī日本大正時期kap 20冬前lóng有koh翻--過，tī 2003年tio̍h聯合國教科文組織（UNESCO）亞太文化資產保存獎。

大正時期hit kái ê翻修，有請兩組師傅「做對場」，也有人講是「拚場」；廟身分做兩爿，一組做一半穡頭，工事ê寸尺sio-siâng，m̄-koh設計、形式kap手路無仝。分兩組，人濟，khah緊做好bē拖沙，也thìng好比較siáng做了khah suí、khah幼路。俗語講：「輸人m̄輸陣，輸陣歹看面」，趁濟趁少是額外，面子問題ài論代先。

厝脊頂有剪黏，龍爿有八仙其中ê四仙，大肚--ā漢鍾離是上好認--ê，欠hit四仙是因為beh做對場，留一半hōo另外一組發揮創作。虎爿ê師傅剪ê是四大天王，有看見「雨」hām「順」兩尊，雨神手攑雨傘特別hiánn目，「風」神kap「調」神兩尊徙tuì後壁面去，mā是做一半niâ。兩組師傅m̄-nā拚手工，也tio̍h拚設計。比論講，當時大龍泵時行pua̍h-kiáu，有師傅用kiáu間所用ê十八骰仔、天九牌hām麻雀jí仔做雕刻ê題材，反映地方特色。

Suà--落-來，就木雕來比phīng。龍爿做一扇一扇，每一扇ê外框是統一性ê冊捲型式，有整體感，加上框頂--à ê花草各有差別，同中有異，有變化，加上框內面題材雕刻《三國演義》曹操kap劉備煮酒論英雄ê故事，人物層次kap設計性khah贏。翻頭來看虎爿，每扇木框大細無仝，khah成是各人做各人--ê，無一个統一感hām團隊性。

正殿服sāi吳真人，門前有兩對石造ê龍柱。倚外爿tsit對是清國嘉慶年代雕--ê，倚中門hit對是日本時代創作--ê。愈近代工具愈進步，日本時代已經有電動ê tsām仔--ah，雕工自然ē khah幼路，一枝柱仔thìng好雕兩尾龍；m̄比早前清國--ê，tsha̍k仔ài用手落去用摃--ê，工khah粗，平平一枝柱仔kan-na有才調刻一尾龍niā-niā。

為著保存文化資產，彩繪ê修護也是大學問。正殿壁堵有一幅台南名師潘麗水所畫ê圖，tī 1999年tshiànn澳洲師傅來整修，一个lán台灣師傅tuè leh學伊ê技術。修好勢了後，遠遠看修kah tsiânn suí，倚近看tsiah知有補漆。

Se̍h tuì正殿後壁堵ê外口面，隨看著「八仙大鬧東海」ê彩繪——八仙kā王母娘娘祝壽，酒食煞，各展神通beh過東海，回tńg各人ê仙居；眾仙神通廣大，引起海湧滾絞，驚動東海龍王，雙方suah起冤家sio拍，尾--à只好iang請菩薩出來排解——tse是廟畫tsia̍p看ê心適題材。後殿服sāi--ê是神農大帝，伊tam百草，也是醫神，輩份比大道公khah kuân，輩份kuân--ê tsiah ē-sái入祀後殿。就親像孔子廟正殿ê後面殿服sāi孔子ê老爸kap祖先，是仝款ê道理。Lán徛家正身護龍mā有sio-siâng ê原則，序細蹛頭前落，序大人押後徛後壁落。

煞尾--à，勝吉老師勉勵逐家，後擺若來廟--裡拜拜，金紙燒了以後，免趕緊走beh tńg--去，留淡薄仔時間行行看看--leh，感受lán ê祖公仔產。就親像tsit kái行踏ê過程，莊嚴ê廟宇內，隨時聽ē著pua̍h-pue落地ê清音，mā看ē著善男信女虔誠ê面容，tse是上kài安搭人心ê景緻。


Tī 2016年ê 12--月，我為著beh kā台語學hō͘好，就開始我ê第一篇台文寫作。一開始，我ê羅馬字chiok濟lóng寫m̄-tio̍h，老師chiok有耐心kā我牽教，hō͘我沓沓仔對寫台文有信心。Tī我ê拍拚之下，我ê第二篇全羅ê散文hō͘《台文通訊BONG報》刊--出-來，刊tī 2017年ê 8月份。我chiok感謝《台文通訊BONG報》hō͘我chit个寫台文ê新人有機會刊登，而且hit時ê編輯koh有hō͘我寫作ê建議，hō͘我ê台文koh-khah進步。

到taⁿ，已經過五冬--ah，我因為老師ê鼓勵koh teh寫，目前《台文通訊BONG報》已經刊我十幾篇文章。我真感謝《台文通訊BONG報》！陪我讀五冬ê台語，mā經歷我考過中高級做台語老師ê時間。Tī chit个特別ê日子，《台文通訊》30週年ê日子，我beh祝福《台文通訊BONG報》ē-tàng發行久長，一个ē-tàng行過30年日子ê台文雜誌，實在無簡單！祝福《台文通訊》30週年快樂！

作者：吳義舜

苦楝舅　黃金彩
秋天beh來伊先知
黃衫換好徛規排
好花mā就有人採
抹粉胭脂siânn蜂來

燈籠樹　kat紅綵
三片喙phué膨sai-sai
親像鼓燈tsiok可愛
點燈kat綵鬧猜猜
宛然元宵koh一擺

台灣欒樹　四色彩
青蕊金花紅赤翼
冬天離枝tuè風去
好好珍惜原生伊
年年五彩滿樹枝


作者：柯柏榮

順記持ê路草行--去
驚你認出是我
偷偷仔bih蹛客家文化館ê壁角
偷聽300冬開山剉林ê huah聲
He huah聲是力頭kap汗水puânn-nuá--出-來--ê
枕木kap枕木ê kap-tsuā刻滿風霜
古早ê傳說lóng tī tsia pū卵生囝

我知影你附近ê空氣真稀微
規年thàng天有八、九月日
無生份人喘khuì--過
相思仔罕得相思
樟仔樹ê芳味tī目墘tńg-se̍h
青苔kap雜草無請lóng家己蹛--入-來
你只好kā情緒關tī樹ue內底
等待後一冬春尾來挵門

順記持ê路草行--去
我親像是一隻撞無路ê青苔仔
拄kā囡仔時幌tuì韆鞦ê天頂尾
Siàu念隨刻tī中年ê額痕
走跳走tsông幾十冬 
Koh有幾時ē-tàng
        坐tī花kap歲月sio拄ê坎仔
Kā桐花giap tī春天ê詩頁
聽心kap火金蛄溫柔ê對話

雪，用詩ê身影飛se̍h
一字一tsuā khuann-khuann仔飄落
Nǹg過風kap樹葉sio拄喙ê聲
Hānn過鞋底踏--出-來ê草芳味
Ōm-ōm樹蔭有你跳圓舞曲ê影跡
影跡tī石卵仔邊走sio-jiok

我順記持ê路草行--去
看你用五月雪ê意象寫詩
Kā詩句ê字畫
疊做一蕊一蕊白棉棉ê雲
鋪khàm所有ê柔軟
980公尺千萬片浪漫ê白花毯
Lóng是你性命ê記持
主講／江文瑜   
記錄／戴如意


行政院國家發展委員會tī 2018年提出「2030雙語國家政策發展藍圖」，雙語所指--ê是「英語」kap「台灣華語」，目標beh提升國民ê國際競爭力，hōo台灣tī 2030年ê時tsūn，tsiânn做一个雙語國家。其中有一條推動理念：「兼顧雙語政策hām母語文化發展」，是tsit份資料內底，唯一hām母語有關係ê政策。

Tsit-má定義ê母語，包括：台灣話、客語、原住民語、馬祖ê閩東語hām手語。目前，學生tī國小到高中階段，一禮拜kan-ta ài上一節母語課，而且tī國三、高二、高三koh m̄是必修，用tsiah-nī少ê時數beh kā母語學好，根本是無可能ê代誌。江文瑜教授煩惱，若變成雙語國家，只是愈打壓母語ê生存環境。

若看亞洲kā英語做國家語言ê國家，無論是新加坡、香港、馬來西亞，lóng有hōo英國殖民過百外冬ê歷史；lán隔壁ê菲律賓，mā hōo美國統治過49年。日本殖民台灣50冬，tī尾期，ē-sái理解日語ê台灣人，差不多占四成；hōo認證做「國語家庭」ê戶數，就koh愈少，kan-ta有1.3%。Tsit幾个例lóng顯示：beh tsiânn做一个雙語國家，m̄是tsiah-nī簡單ê代誌。

江教授提出兩个訴求：頭一个是，kā雙語國家政策改做「2030英語環境友善政策」。英語tuì lán來講iáu是外國語 ，beh kā英語學hōo好，無定著台灣ài變雙語國家，重要--ê是，提供一个對英語友善ê環境，發展藍圖ê目標mā仝款做ē到；第二，雙語國家ê目標hām文化部「國家語言發展法」sio衝突，國發會kap文化部應該同齊討論對策。

Tsit幾年政府thui-sak轉型正義，主要是tī lán目睭看ē著ê歷史事件kap人物，江教授提醒，語言ê轉型正義mā仝款重要。對經歷『我不說方言』世代ê人來講，母語hông剝削帶來真濟自卑kap痛苦，tse是失語者ê集體創傷，需要lán tsit-má起造多語ê環境來彌補。

母語ê復振有幾个方面thang拍拚，頭起先是媒體，已經有ê公視台語台，ài koh提kuân預算，鼓勵製作koh-khah濟本土語言ê作品，投資國際級ê電影電視；mā ài提供語言友善ê環境，親像公家機關增加口語翻譯、補助老師用本土語言教課；koh有建置資料庫，kā語言資料電子化。逐家做伙拍拚，hōo本土語言koh-khah發展，kā lán ê母語揣倒tńg--來。


主講／洪子偉   
記錄／吳宛霖

啥mi̍h是哲學? M̄是拆字、算命、看地理，哲學是西方文明ê基礎，強調以理性kap邏輯方法來研究萬事萬項基本ê道理，是啟蒙時代重要ê精神；若是無理性kap邏輯ê能力，就無後--來科學革命kap人權ê運動。哲學ê威力ē-sái講比病毒koh-khah恐怖，若大腦hōo uè--著，可能ē改變人類行為。Locke（『洛克』）、Rousseau（『盧梭』）ê「天賦人權」湠到18世紀歐洲大陸ê革命風潮。Descartes（『笛卡爾』）、Bacon（『培根』）ê科學方法危害著數千年基督信仰ê基礎。M̄-nā án-ne，思想koh ē演化，突變自Hegel（『黑格爾』）kap Feuerbach（『費爾巴哈』）哲學ê『馬克思』主義（Marxismus）開始，尾--à湠到全球，影響百年來ê國際局勢。Tsia-ê哲學思想，tiānn-tiānn是影響人類文明興敗ê力量。

1868年明治維新，日本創辦開成學校tsiânn做研究kap教授西學ê官方機構。民間學者mā系統性引入英國效益主義（Utilitarianism）、自由主義（liberalism）等思潮。1877年東京大學成立，文學部第一科包含史學、哲學kap政治學。是哲學頭一擺以現代專門學科出現tī東亞。你可能ē問「傳統中國kám無哲學？」近代哲學ē-sái講是過水貨，m̄-koh古早時中國ê儒、道思想kám ē-tàng算是哲學？Tse一直lóng有爭議，譬如禮記講『尊師重道』，Aristotle（『亞里士多德』）mā有講『吾愛吾師，但吾更愛真理。』M̄-koh，哲學強調--ê是「批判精神kap獨立思考」。前北京大學校長、前台大校長傅斯年tī 1926年講過一句話：「中國本來就無哲學tsit个mi̍h件。多謝上帝，hōo阮民族一个“tsiah-nī健康ê習慣”。」

政治哲學tī國家leh建立iah是轉型ê時koh-khah重要。Tī民主國家內底，伊界定人kap人之間權利ê界限；m̄-koh tī極權國家內底，伊suah變做獨裁者kā壓迫合理化kap擴張ê借口，beh控制思想、beh審查出版，不准人民有批判ê精神kap獨立ê思考，無反抗ê思想就無反抗ê行為。

1920年台灣ê實存運動（Si̍t-chûn Movement），tú開始是tuì歐美哲學揣一寡思想做武器，來kap日本殖民者意識sio-tak，慢慢仔發展變做台灣文化主體性ê反省，tse是有系統ê思想反抗。30年代tiānn-tiānn hōo人討論ê「實存」（じつぞん）概念，是按德國哲學「existenz」翻譯--過-來--ê，指「形而上學」（けいじじょうがく）ê存在概念，無愛kap存在主義（Existentialism）kap做伙。

台灣哲學有兩種意義，一種是Philosoply in Taiwan——所有tī台灣發生ê哲學活動，另外一種是Taiwanese Philosophy——有台灣特色ê創作性轉化。過去百年ê台灣哲學leh處理啥mih重要ê問題？就是存在kap反壓迫。所以哲學界前輩廖仁義講了tsiânn清楚，『台灣哲學一開始就不是一種囿於學院藩籬的觀念推演，而是源自於民間尋找反支配思想的需求。
』、『台灣當代哲學始於日本統治下的現代化啟蒙，卻在反抗日本殖民中成長茁壯。戰後來自中國的知識份子帶來自由主義與實用主義的洗禮，卻同樣成為批判黨國威權與推動民主化的動力。
』

日本時代ê台灣哲學有兩个特色，第一，是關心存在／存有ê問題（抽象ê「形上學」）：政治上已經m̄是中國ê一部份，文化上mā m̄是日本ê一部份，án-ne lán到底是siáng？探索自我存在kap存在條件，變成是早期台灣哲學ê時代精神。第二个特色是重視運動實踐。1920年開始，「台灣人」kap「台灣文化」ê概念慢慢仔流行--起-來，在地身份kap文化認同促成台灣ê文化民族主義運動。台灣哲學mā透過歐美哲學ê創造性轉化慢慢仔發展--出-來，變成對日本kap中國傳統思想ê反叛。

作者：草地人

台獨運動覺醒tī二二八事件國殤ê心疼；台獨運動開始tī海外留學生ê思鄉夢；台獨運動開花tī本土性政黨ê執政；台獨運動落實tī台灣新文化ê形成。M̄-koh chit款新文化形成ê關鍵在tī台語文運動ê成功iah是失敗。無家己語文ê文化是空殼ê好看，無久長ê ǹg望；當然也bē有家己特殊民族性ê建立kap生湠。Chit款認知kap決心促成1991年《台文通訊》tī洛杉磯ê Torrance創立。

Tī 1991年前，海外台獨運動ê關心面kan-taⁿ限制tī政治ê層次，親像廢除戒嚴ê咒筐；消除烏名單ê惡夢；抗議島內無人權ê政治關監；島內民主政治ê呼籲；爭取台灣政治ê自主性……等，lóng是政治性ê關懷。真少人有想著beh有家己新文化ê建立，koh-khah免講是家己語文ê推動。Chit款情形，kap海外台獨運動本身ê khùi力ke減有關係。政治關懷是迫切主要ê運動內容，親像聲援美麗島事件、陳文成事件、林--家兇殺ê新二二八恐怖；本土性政黨ê成立……等具體性ê行動。當時雖然有《公論報》kap《太平洋時報》ê新創立，但是關心面離bē開政治性ê層次。差不多完全無kha̍p著beh有家己ê新文化iah是台灣固有文化ê宣揚。一直到1991年，島內有《新文化》雜誌kap海外《台文通訊》ê成立，chiah開始有chit款ê覺醒kap鼓吹。

《台文通訊》開始tī鄭良光Torrance ê辦公室。因為tī進前，有鄭良偉教授來Torrance ê台福教會舉辦台語文ê研習會。有幾位同鄉（王秋森、許清煌、洪茂澤）感受著台語文久長受壓迫kap輕視，真迫切來鼓吹挽救chit个kiōng-kiōng-beh受消滅ê母語。逐家參詳撥一點仔時間來tàu關心。利用每禮拜二暗tī鄭良光ê Torrance辦公室聚會，學寫台語kap分享讀冊ê心得。然後由鄭良光獨立創辦chit份四頁ê小刊物。伊家己kap另外一位兄弟（精兵）負責寫稿。因為chit陣人lóng是教會ê信徒，in ǹg望tī台灣新文化形成ê時，ē-tàng注入基督教文化ê精華來取代中國文化ê封建思想，所以tī第二年in也推出「台灣百合論壇」，由精兵（筆名）執筆kap台灣幾位關心ê牧師（黃伯和、董芳苑、王貞文）tàu跤手。用台文來寫神學性ê論題kap同鄉分享，開始台語文運動全面性ê推動。

Tī發行ê第二年，tī台灣本土成立《台文通訊》聯誼會，由陳明仁kap陳豐惠負責。推動到每一个縣市，也訓練台語文ê師資。Tī《台文通訊》ê前四年，lóng是鄭良光家己獨資支持chit个刊物，後--來由陳柏壽牧師牧養ê教會所成立ê聰美基金會接辦，李勤岸接編輯三年。到第八年，由陳雷……等加拿大ê幾位有志接辦，繼續chit款台語運動ê香火。

《台文通訊》ê標誌是一个犁田ê人tī一枝蠟燭火ê內面。Che是強調chit个刊物ê草根性kap啟發性。親像tī《台文通訊》成立ê前兩年，仝chit陣關心台獨ê教會朋友成立「光臨團契」關懷台灣ê弱勢團體（幼妓、原住民等）向台灣本島呼籲人權性ê關懷。後--來有彩虹專案、勵馨園ê成立，專業關心台灣弱勢婦女ê運動。

《台文通訊》是一个平面性ê小刊物，m̄-koh伊所發起ê台語文運動已經影響台灣本土政黨ê關心。Tī通俗ê學校教育加入台語文ê課程。Tī高等教育也有台灣文學ê課程。M̄-koh chit款ê台語文運動iáu離「新語文、新文化、新民族、新國家」ê目標真遠。親像採用台語文ê平面媒體iáu是非常少；tī台灣ê高等教育iáu無台語文系所；tī官方ê文件iáu無有台語ê書寫；tī商業性ê廣告iáu是用中文做主體。Che表明台灣ê獨立運動iáu是停tī政治層次，對文化獨立ê努力iáu是初步。一个本土性ê政黨若忽略本土語文ê正當性kap主體性，kan-taⁿ注重tī政治上ê權益，che是無根ê台獨運動，親像台灣本土ê教會（長老會）因為過去無投入tī台語文運動，in ê第二代、第三代會友流失到華語教會，tī政治ê立場也偏向中國主體ê立場。Che證明，若無家己ê語文，就bē有家己ê文化，無家己ê文化，所起造ê國家是空殼--ê。有一个實例ē-tàng做lán ê參考。

以色列tī西元前587年亡國。In ê百姓流散tī逐款語文ê國家。In ê先覺者，強調家己ê語文保持，tī每个禮拜六聚集第二代教in希伯來文kap猶太文化。Che是猶太人安歇日ê文化來源。一个猶太人若m̄守安歇日制度，就是民族ê罪人，che是亡國亡族ê開始。Chit款堅持hō͘ in有khùi力tī 1947年重建家己ê國家。雖bóng是小國，tī四圍阿拉伯勢力ê威脅，因為有真強ê文化認同，hō͘ in m̄驚亡國ê威脅。

海外台獨運動有濟濟團體teh學習猶太人建國運動ê路徑（親像FAPA、TACL等）。M̄-koh iáu是停tī政治ê層次。雖bóng目前有台灣傳統週ê慶祝，che是表演性ê活動，對tī固定台語文活動ê參與 iáu是非常非常少。Che表示海外台獨運動是無根ê運動。關心台灣獨立運動ê多數是第一代ê中古老人；koh 20年，chit个世代ê人lóng歸土，海外台獨運動ē變做歷史名詞。Hit時，台灣若koh受中國併吞，啥mih人ē koh再關心--leh？Hit時，也是濟濟人台獨夢醒ê時。為啥mi̍h tio̍h chiah-nī悲觀--leh？因為《台文通訊》ê草根運動ê呼籲並無得著海外台獨運動主流ê重視kap具體ê支持。無家己ê語文，就無家己ê文化；無家己ê文化，就無家己ê民族；無家己ê民族，所建立ê國家是別人ê附庸；早慢ē受併吞，che是真淺ê道理kap歷史演進ê結果。
作者：蔡玉媐

莿桐花開紅紅紅。古早平埔社若來到春天ê時，莿桐樹就開kah紅紅紅，隨koh花開花謝。Makatao族人tī嘉臘埔徛起m̄知幾若百年--ah，莿桐樹邊ê公廨阿姆祖恬恬仔tī hia守護伊ê囝囝孫孫。

每年ê舊曆11/15，社內辦夜祭，是真重要ê日子。尪姨是祭典ê靈魂人物，由伊開hiàng水。拜天公kap點豬——點豬ê儀式是尪姨khe̍h兩枝竹管仔，tī豬羊ê身軀uì頭點到尾，tsit个動作表示祖靈已經收著族人ê祭品--ah。接suà--落-來，是轉豬，kā豬羊se̍h頭轉向阿姆祖，由尪姨tshuā領逐家kā阿姆祖祈求平安豐收kap感謝。Koh來，是跳戲吟唱遙遠年代古早ê曲調，tse是祖靈熟sāi ê歌謠。尪姨kap族人tī月光下，手牽手唱歌跳舞，用家己ê話語siàu念祖靈，tī tsit个時tsūn，逐家心靈sio倚。

尪姨ti祭典ê時tsūn扮演--ê是kap祖靈溝通ê人，tī Makatao族ê傳承制度內底，是由查某人來擔任，代代傳hōo查某囝iah是新婦。伊ē-hiáu法術，平常時幫贊族人收驚、消災解厄ê khang-khuè。

平埔族屬於南島語族，有家己ê信仰文化。M̄-koh，經過tsiah濟殖民政府kap漢人大量入侵參通婚ê影響，平埔族文化被漢化，加上無文字記錄，致使夜祭ê細節可能已經失去原味--ah。真無彩平埔ê語言文化一直teh消失中，好佳哉tsit幾年來平埔族意識形成，in開始beh走揣家己ê根，文化工作者mā開始研究平埔族群ê分佈kap文化，mā hōo真濟人來做伙關心夜祭。我感覺祭典當中，上充滿神奇力量色彩--ê是尪姨，真想beh進一步去了解，m̄-koh欠缺正港ê文史資料，只是聽過口語化ê傳說。真希望政府公部門ē-tàng撥經費幫贊做文化收集kap田野調查，hōo夜祭文化ē-tàng koh-khah真實、完整呈現--出-來，tse mā是當地族人ê ǹg望。

高雄市第一社區大學ê打狗台語開講社團，為著beh kap本土文化做連結，阮tī 2016年舊曆11月15月圓tsit日，來到嘉臘埔親身體驗夜祭。逐家分頭觀察記錄每一个儀式，beh用台語文書寫ê方式合齊做一份完整ê報告。我負責記錄尪姨，m̄-koh尪姨uì頭到尾lóng teh kap祖靈溝通對話，是一个神聖ê khang-khuè，bē-sái kā伊攪擾，所以無法度請教伊相關ê細節。M̄-koh，阮感受著伊是阿姆祖kap族人中間穿針引線ê人。Tī嘉臘埔，阿姆祖kap尪姨是Makatao族人ê精神寄託。

作者：許嘉勇

透早時ê日頭
kāng天頂變做白phú-phú ê毯仔
雞未啼、狗未吠
早餐店ê鼎灶已經tshiâng-tshiâng滾

早起時ê日頭
kāng天頂變做青lang-lang ê大海
士農工商計精神--looh
隨个仔隨个開始lerh無閒

中晝時ê日頭
kāng天頂變做燒hōng-hōng ê火爐
Lán腹肚tio̍h thui hōo飽
Tsiah有khuì力thang拚下晡ê穡頭

Berh暗仔ê日頭
kāng天頂變做黃gìm-gìm ê膨柑
人kap鳥隻sann-sâng

暗暝仔ê日頭
kāng天頂變做烏sô-sô ê墨盤
天星爍--一-下、爍--一-下
Buě輸是火金蛄lerh serh：「Iá未睏--ooh！」
作者：郭伊貞

東京奧運beh起鼓--ah
逐工lóng有精彩ê比賽
Lán ê選手拍拚提金牌ê精神
Hōo人看著感動kap驕傲
親像tī人生ê比賽場
盡心盡力為夢想leh奮鬥
一kái koh一kái
一定ē出頭
戲棚跤徛久就是你ê
拍死無退堅持ê靈魂
Tsiah ē-tàng peh到hit座kuân山
一世人kan-na做一項代誌
做kah上tshìng
做kah世界通人知
Án-ne ê心願lán做陣完成
Tsit-má比賽場煞鼓--ah
有光榮mā有人小可仔遺憾
人生運動埕ê訓練總是bē停止



做伙來唸詩專欄，本文使用教育部推薦漢字kap臺灣閩南語羅馬字拼音方案。台文通訊BONG報330期，2021年9月出刊。歡迎捐款贊助　#李江却台語文教基金會　（捐款可抵稅，匯款後請通知02-23112199）線上捐款(定期定額) https://donate.newebpay.com/Period/akhioh/lkk線上捐款(單筆) https://donate.newebpay.com/akhioh/lkk郵政劃撥：19021486戶名：財團法人李江却台語文教基金會電匯：123-20-050514-2華南銀行士林分行活儲戶名：財團法人李江却台語文教基金會李江却台語文教基金會需要你ê定期捐款，逐個月捐助NT$200以上，lán做伙來推動復振台灣語文ê事工，歡迎利用劃撥、電匯、信用卡、郵局『存簿儲金自動轉帳』扣款iah是線頂捐款、現金贊助。◎逐個月贊助本會（台文通訊BONG報發行單位）NT$200（iah是逐冬NT$2,400）以上，做伙支持基金會事工kap雜誌編印發行費用。歡迎利用郵局劃撥、信用卡（寫捐款單）、線頂捐款、現金贊助、銀行/ATM轉帳（轉帳了後請通知）、支票、郵局戶頭自動轉帳扣繳（寫授權書），捐款收據ē-tàng做『列舉扣除額』抵稅ê用途。
作者：鄭順聰 


M̄-nā是我，大多數ê台灣人知影湯德章，ài tuì tsit本尪仔冊ê上尾頁來倒絞。 

先tuì 2019年遊街銃決ê行動劇開始，2014 kā伊做忌hit日定做「正義與勇氣之日」。Tī我íng過ê記持內底，台灣文學館、以早舊市府ê頭前號做「民生綠園」，圓環內ê鳳凰木旺koh大欉，護持一座銅雕，紀念律師湯德章，是伊用性命kā狼毒烏暗擋--落-來，hōo台南tī二二八免受hiah濟枉屈hām苦難。

Iáu-m̄-koh，lán對伊ê了解uân-á siunn少，霧sà-sà，m̄知伊ê事蹟hām規个時代ê背景。

資料、資訊讀hiah濟，khah輸『蠢羊』（台語kám譯做愣羊仔［gāng-iûnn-á］？）tsit本尪仔冊，hōo平面ê文字tsiânn做浮面，kā湯律師ê人生分階段，一章一章、一格一格來成形，親像看電影hiah-nī仔真、hiah-nī活khuì。原來，hit時ê人穿tsit款衫，厝hām街仔路khōng做tsit款形（有現此時上siak-phānn ê林百貨hām南美館--looh），當時ê人情世事、規矩制度是án-ne來pháng--ê。

逐章ê起頭頁，koh ē紹介hit-tang-tsūn ê mi̍h件，譬如日本警察ê穿插hām配刀（koh掛鎖驚hōo人搶--去），紙票ê圖樣，koh有斯當時ê護照：旅券。

做一个台文作家，我真肯定內底ê台文使用。M̄是beh來tshui-sak鼓舞褒囉嗦，是hit个時代本tsiânn就是用台語、日語來講話，使用台文hām歷史tsiah ē貼bā，本底就ài án-ne來做。

Tsit本尪仔冊，m̄-nā是台文出版ê見本，koh是未來『台漫』beh大開展ê模範。

當然，tsit本冊上重要ê tshuā領，是beh來認bat湯律師ê一生：有活形koh活跳ê尪仔圖，kā伊人生ê過程畫kah有條有段，hōo lán有大概ê了解。湯律師做過濟濟ê頭路，改換無仝ê路途，彎彎uat-uat、起起落落，伊一世人ê執念、堅持ê精神，就是冊內底所寫--ê：「我……就kan-na是想beh kā心內ê正義顧hōo tiâu niā-niā……。」

有一kái，阮規家伙仔去台南遊覽，tuì文學館起步，掠圓環過，參觀林百貨hām南美二館了後，囡仔忝--ah，太太tshuā tńg去飯店歇。伊tī網路地圖發現出名ê燒鰻飯，生理kài好，ài我冗早去排隊，包tńg去做暗頓。

我nǹg入去巷仔，去揣hit間店，步lián斟酌來bā，suah勻勻仔浮現一棟紳派ê現代洋樓，牆圍仔外有雅氣ê花箍，內底寫：湯德章故居。

我心肝頭tshia̍k--一-下，有感動，感慨khah tīnn，hit時tng-leh風聲舊厝就beh hōo賣掉khà掉。好佳哉，四面八方ê志士khioh錢kā厝保留--落-來，進一步beh kā磨hōo優、雕hōo suí。
 
論真講，冊讀完，感覺時代ê面腔是真無情，統治者ê手段kài殘忍啊！Tsit時，我ê心頭suah坐清，恬靜--落-來——tī時間暗sàm無光ê hit爿，有聲sueh傳--來，自細hùn闊，按霧到清，真堅定，真響亮——啊！是湯德章ê律師廳牌匾頂頭ê hit四个大字：伸張正義。

有湯德章前輩行tī頭前，lán心頭定，m̄免驚；徛--出-來，騰騰騰；為公理，為正義。
作者：藍春瑞

到厝ê時tsūn，隨看著一模三寸kuân，直徑差不多八寸ê甜粿，khuè tī尪架桌頂，我kā帽仔採--落-來，問阿母講：「Khah ē摸著ám-ám--leh？」

「賣粿ê販仔tú-tsiah炊好一工niâ，生成án-ne；tio̍h-ài囥久，tsiah ē tīng-tīng。」

「Ooh……」Khiú椅頭仔ná坐，ná koh問講：「Kan-na買一項，kám bē siunn少？」

阿母斟一甌茶ná lim ná koh回話講：「Tann ê囡仔，bē ài食tsit號古早mi̍h--ah，tiānn-tiānn囥到清明mā iáu好好，無人ē偷食；ke買是ke鎮位niâ，顛倒討債人ê錢！」

「Kah án-ne，是m̄是lóng mài買，代誌就煞--去--ah？」

「Bē-sái！古早人有講，厝內若有凶事，hit年就無炊甜粿，khah ē-sái無--leh？」

Ná lim茶，我ná koh問阿母講：「細漢ê時tsūn，lóng做tsiok濟款ê粿，像講發粿、包仔粿、菜頭粿，顛倒比甜粿ke好食濟--ah！」

「啥mih粿lóng無效，囡仔仝款歹喙斗；總--是，賰賰一大堆，全beh ǹg老歲仔kā thui--落-去，真正無法--伊！」

「做粿是tsiânn纏ê khang-khuè，是按怎古早人beh舞tse--leh？」

「求好彩頭niā-niā；古早人講 “甜粿過年、發粿發錢、包仔粿包金、菜頭粿食點心”，beh求平安、順pān，新年兜、好運途；khah ē-sái無tshuân--得？」

「阿母……」我喙仔笑笑講：「我看是新正年頭求好運、講鬥句，kám m̄是--leh？」

「M̄是！」阿母隨suà喙講：「是新例無設，舊例無滅！」
M̄-thang hông感覺學習本土語言kah學習華語、英語iah是其他語言有衝突，ē-sái做伙學，in有無仝款ê意義，mā mài kah任何政黨牽做伙。
應該強調學習本土語言ê好處kah重要性，思考按怎建立本土文化ê認同，刺激台灣意識ê覺醒。學習本土語言m̄是老師ê代誌，是每一个台灣人ê代誌。
Uì家庭出發，保持興趣，沓沓仔建立規家伙仔多語言轉換ê能力。上kài重要--ê是，一步一跤印，hōo囡仔對本土語言產生情感ê連結，ài真正開始講--出-來，m̄-thang hōo本土語言活tī課本內底。
