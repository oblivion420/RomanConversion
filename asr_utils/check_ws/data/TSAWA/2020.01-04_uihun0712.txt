2020 . 01 . 02 《 臺語 講 世事 》 ： 冬節 由來 佮 意義
一 、 看 新聞 講 臺語 ： 府城 冬節 菜包 配 圓仔 ， 食 鹹 配 甜
◎ 翻譯
華語 ： {外型 呈現 半月形 ， 有點 像 餃子}
臺語 ： 形 生做 像 月眉|hing5 senn1-tso3 tshiunn7 gueh8-bai5/hing5 sinn1-tso3 tshiunn7 geh8-bai5|
閣有 淡薄仔 成 水餃|koh4-u7 tam7-poh8-a2 sing5 tsui2-kiau2|
﹡ {外型} 直接講 形 就會使 ， 若是 欲 講 外形 嘛是 會使 。
﹡ 生做\senn1-tso3/sinn1-tso3\ ： 蓋 口語 的 。
例 ： 我 生做 真 古錐 。
﹡ 像\tshiunn7\ 、 成\sing5\ ： 兩句 有 一个 像 ， 一个 成 ， 意思 仝款 。
毋過 ， 像\tshiunn7\ ， 是 白話音 ， 成\sing5\ ， 顛倒是 文言音 。
例 ： 你 佮 伊 足成 的 。
成\sing5\ ， 愛 寫做 成功 的 成 這字 ， 逐家 愛 知影 。
﹡ 月眉\gueh8-bai5/geh8-bai5\ ： 敢若 目眉 彼个 形 的 月娘 。

華語 ： {蘿蔔絲 和 花生粉}
臺語 ： 菜頭簽 佮 塗豆麩|tshai3-thau5-tshiam1 kah4 thoo5-tau7-hu1|
﹡ 真濟 咱 普通時 食 的 物件 ， 有 華語 名 佮 臺語 名 ， 咱 愛 共 救 轉來 ， 臺語 名 袂使 予 無去 。
﹡ 簽\tshiam1\ ： 這種 物件 足 臺語氣 的 ， 當然 講 一絲 一絲 嘛是 會使 。
咱 礤\tshuah4\ 出來 的 彼 ， 咱 就 講 礤簽\tshuah4-tshiam1\ 。
用 菜礤\tshai3-tshuah4\ 去 礤 ， 礤 起來 就是 簽 的 形 。
 簽 是 用 礤 的 ， 佮 礤冰\tshuah4-ping1\ 仝款 。
﹡ 研麩\ging2-hu1\ ： 麩\hu1\ 是 用 研\ging2\ 的 ， 用 這个 動作 。
﹡ 菜脯米\tshai3-poo2-bi2\ ： 菜脯 做的 物件 ， 嘛是 一絲 一絲 。
鼠麴粿\tshi2-khak4-kue2/tshu2-khak4-ke2/tshir2-khak4-ker2\ ： 草仔粿 內面 有 菜脯米 。
米\bi2\ ： 毋是 一絲 一絲 ， 像講 茶米 、 蝦米 ， 嘛無 算 一絲 一絲 。
無一定 干焦 一粒 米粒 仔 ， 細的 、 幼幼 、 小可 長 。

★ 食食 正名|tsiah8-sit8 tsiann3-mia5| ： 有 兩層 意思 ，
第一 ， 名 去 [[予人]] 搶去 ： 譬如 講 {蘿蔔絲} 佮 {花生粉} 這種 的 。
閣有 一種 是 讀音 去 [[予人]] 搶去 ： 咱 臺灣 有 真濟 好食 的 物件 ，
譬如 講 蚵仔煎 、 碗粿 、 菜脯蛋 ， 咱 愛 有 這个 意識 ，
因為 食食 的 物件 是 足 重要 的 文化 ， 咱 愛 共 輸 出去 全世界 。

華語 ： {這個 皮 是 純 糯米 ， 沒有 加 粉 的} 。
臺語 ： 正 秫米 ， 無 透 粉 的|tsiann3 tsut8-bi2 , bo5 thau3 hun2 e5|
﹡ 正\tsiann3\ ： 正經的 、 真正的 意思 ， 正 的 ， 毋是 假\ke2\ 的 。
例 ： 你 是 正 高雄人 ， 我 是 正 臺北人 ， 無 假的 。
﹡ 透\thau3\ ： 本來 是講 透濫\thau3-lam7\ ， 透濫 啥物 物件 ，
摻\tsham1\ ： 是 用 佇 量 較少 的 。
例 ： 親像 咖啡 欲 摻 糖 無 ？
毋是 摻 糖 欲 規 杯 攏總 ， 比 咖啡 較 大量 ， 是 一點仔 都 好 。
透種\thau3-tsing2\ ： 人 、 植物 ， 抑是 啥物 生物 ， 透濫 。
透 冷水 ： 這水 傷 燒 ， 愛 透 冷水 。

華語 ： {業者 和 顧客 都 說 不出 個 所以然}
臺語 ： 頭家 佮 人客 攏 講無路來|thau5-ke1 kah4 lang5-kheh4 long2 kong2-bo5-loo7-lai5|
﹡ 講無路來\kong2-bo5-loo7-lai5\ ： 路 是 理路 ， 有 條理 ， 有 理路 。
講 無 一个 條理 ， 講 無 一个 啥物 物件 ， 就是 講 袂 出來 。 這 就 足 臺語氣 的 。
逐家 臺語 攏 退化 去 矣 ： 講無路來 → 講袂來\kong2-be7-lai5/kong2-bue7-lai5\ → 講袂出來
講 無 理路 來 ， 講 無 路理 來 ， 攏會使 。
毋通 退化 到 傷少 的 語詞 去 。

二 、 講予 你 知 ： 冬節
◎ 冬節
＊ 一年 內底 暗暝 上 長 的 一工
冬節 是 一年 內底 暗暝 上 長 的 一工 。
＊ 用 這工 的 天氣 來 預測 過年 的 天氣 ， 焦 冬節 ， 澹 過年
咱 有 一个 習慣 ， 用 這工 的 天氣 ， 就 會當 知影 過年 的 天氣 好 抑是 䆀 。
有 一句話 是 按呢 講的 ： 焦 冬節 ， 澹 過年|ta1 tang1-tseh4 , tam5 kue3-ni5/ta1 tang1-tsueh4 , tam5 ke3-ni5|
若是 冬節 這 一工 ， 好天 ， 焦焦 ， 過年 彼工 就會 澹澹 。
＊ 歇喘 、 養生 食補 的 時機 ， 愛 有 滿滿 的 食糧 通 囤
講著 冬節 ， 因為 古早時 ， 逐家 攏咧 作穡 、 作田 ， 寒天 的 時陣 ， 作物 已經 收 起來 矣 ，
逐家 就 利用 冬節 開始 歇喘 、 養生 、 食補 等等 ， 彼个 時陣 ， 逐家 攏愛 攢 足濟 物件 ，
愛 有 滿滿 的 食糧\sit8-niu5\ 通 囤 。
＊ 食 圓仔 、 水餃 佮 扁食
佇 這工 ， 逐家 攏會 慣勢 食 圓仔 ， 有的 所在 食 水餃 ， 有的 愛食 扁食 。
無仝 的 所在 ， 有 無仝款 食 的 物件 。

◎ 糊圓仔丁\koo5-inn5-a2-ting1\ 、 祭冬 佮 土地 契約 ： 這馬 毋知 敢 閣有人 按呢 做 ？
＊ 圓仔 黏 佇 車窗 仔 、 櫥仔 、 水井 、 豬牢 頂頭
佇 冬節 的 時陣 ， 猶閣有 一个 習慣 ， 愛 糊圓仔丁 ， 就是 共 圓仔 ， 創 一粒 一粒 細粒 細粒 ，
共 黏 佇咧 車窗 仔 、 櫥仔 、 水井 、 豬牢 頂頭 。
＊ 生 查埔囝 、 囡仔 嘛會 𠢕 大漢
因為 丁 這字 ， 按呢 厝內面 就會 生 查埔囡仔 、 會 生 查埔囝 ， 囡仔 攏會 𠢕 大漢 。
＊ 祭冬 ： 拜公媽 、 祭祖 ， 辦桌 食祖 
除了 食 圓仔 、 糊圓仔丁 以外 ， 冬節 猶有 一个 足 重要 的 代誌 ， 就是 咱 愛 祭祖 ， 祭冬 。
咱 厝內面 愛 拜公媽 ， 譬如 講 宗親會 ， 抑是 祖厝 ， 就會 祭祖 。
祭祖 了後 ， 逐家 攢 甲 足 腥臊 ， 就 來 食飯 、 辦桌 ， 號做 食祖 ， 等於 是講 予 祖先 來 請 的 意思 。
＊ 作田人 佮 地主 決定 來年 土地 買賣
咱 對 古早 流傳 來 ， 佇 冬節 這工 ， 有 真濟 人 來年 土地 欲 按怎 處理 。
因為 彼个 時陣 ， 真濟 人 是 作田人 ， 到 這个 時陣 ， 農作物 已經 收成 ， 明年 欲 繼續 種 無 ？
抑是 這 田 欲 買賣 無 ？ 攏佇 這个 時陣 來 處理 。

◎ 節氣
＊ 中國人 照 日頭 一冬 的 運行 所 訂 的
冬節 算是 二十四 節氣 內面 的 一个 。
講著 二十四 節氣 ， 這 是 古早時 漢文化 箍仔 的 人 ， 照 日頭 一冬 的 運行 ， 來 訂 的 節氣 。
＊ 作田人 作穡 的 曆法 根據
用 這个 物件 ， 會當 予 作穡人 ， 作田人 ， 作穡 的 時陣 有 根據 ， 啥物時陣 愛 創啥 。
＊ 二空 一六 年 予 (UNESCO) 列入 人類 非 物質 文化 遺產 
佇 二空 一六 年 ， 予 聯合國 教科文 組織 (UNESCO) ， 列 入去
 人類 非 物質 文化 遺產 。
＊ 臺灣 有 家己 的 二十四 節氣 時間
這个 節氣 是 按照 中國 的 黃河 ， 彼个 所在 規个 的 氣候 來 處理 的 ，
但是 咱 臺灣 毋是 按呢 ， 臺灣 有 較 南爿 ， 是 亞熱帶 ， 規个 氣候 攏 無仝 。
佇咧 二空 一一 年 ， 咱 臺灣 有 根據 過去 的 二十四 節氣 ， 有 做 一个 調整 ，
所以 咱 臺灣 有 咱 家己 的 二十四 節氣 的 時間 ， 有淡薄仔 無仝款 ，
相信 無 講 ， 逐家 毋知影 。
希望 逐家 有閒 ， 會當 了解一下 ， 咱 臺灣 冬節 的 時間 ， 佮 古早時 的 冬節 時間 ， 有 啥物 無仝款 。

◎ 語詞
． 祭冬\tse3-tang1\ ： 意思 就是 冬節 祭祖 ， 拜公媽 。
． 食祖\tsiah8-tsoo2\ ： （ 頂面 有 介紹 。 ）
． 歇喘\hioh4-tshuan2\ ： 招 逐家 看 這 兩 字 按怎 寫 。 就是 歇睏 的 意思 。
歇一下 ， 喘一下 。
例 ： 你 欲 歇喘 一下 無 ？
． 糊圓仔丁\koo5-inn5-a2-ting1\ ： 愈來愈 罕見 的 款 ， 過去 是 有 這个 風俗 。
共 圓仔 糊 佇咧 窗仔門 頂懸 ， 足濟 所在 ， 看 你 欲 糊 佗 ， 門窗 ，
抑是 豬牢 ， 糊 豬牢 予 豬仔 生 較濟 ， 看 你 欲 糊 佗 就 糊 佗 。
． 食補\tsiah8-poo2\ ： 冬節 這款 季節 ， 寒爍爍\kuann5-sih4-sih4\ ， 愛 食補 。 一般人 逐家 攏 按呢 。
咱 臺灣 冬節 的 時陣 ， 敢若 無 講 足 寒 ， 是 借 這个 時陣 窒喙空 ， 窒 趣味 ，
窒 khi1-moo2-tsih4\khi1-moo2-tsih4\ 。
． 圓仔粞\inn5-a2-tshe3/inn5-a2-tshue3\ ： 咱 咧 挲圓仔 的 時陣 ， 白 的 紅 的 一大 塊 。
粿粞\kue2-tshe3/ke2-tshue3\ ， 嘛是 這个 粞\tshe3/tshue3\ ，
做粿 ， 做 圓仔 ， 攏是 需要 秫米\tsut8-bi2\ 磨做 漿\tsiunn1\ ，
了後 ， 貯 入去 布袋 內底 ， 用 石頭仔 抑是 啥物 重 的 物件 去 硩 。
重點 就是 伊 有 水 ， 要 共 排除 。
咱 做 菜頭粿 ， 就 毋是 用 粿粞 ， 毋免 用 焦焦 ， 是 米漿 這種 的 。
． 挲\so1\ ： 是 挲圓仔 ， 毋是 用 浞\tshiok8\ 的 。 挲 足 細力 的 ， 輕輕仔 挲 。
耎\luan2\ ： 愛 較 大力 淡薄仔 ， 可能 範圍 會 閣較 大 。
． 扁食\pian2/phian2-sit8\ ： 本來 的 音 應該 是 pian2 ， 有的 時陣 會 小可 走音 去 ，
有人 會 講 phian2-sit8 ， pian2-sit8 ， 攏 有人 講 。 就是 毋是 {餛飩} 。
看 字 有人 凡勢 會 講 {餛飩} ， 因為 菜單 寫 扁食 的 無 濟 。
． 豬牢\ti1-tiau5/tu1-tiau5/tir1-tiau5\ ： 主要 是 這个 字 牢\tiau5\ 。
例 ： 我 欲 共你 攬牢牢 。 仝款 是 這个 牢\tiau5\ 。
． 公媽\kong1-ma2\ ： 這 毋是 阿公 、 阿媽 的 意思 。

◎ 節氣 名 ： ji8-si3 節氣 的 名 ， 有的 無好 讀 ， 有時仔 趣味 的 ， 就是 講 無一定 完全 文言音 ，
嘛 無一定 完全 白話音 ， 是 看 啥物 詞 。
． 雨水\u2-sui2\ ： 用 文言音 。
． 驚蟄\kenn1-tit8\ ： 這 是 文言音 。
． 芒種\bong5-tsing2\
． 立夏\lip8-he7\ ： 有 立夏 補 老爸 這款 的 俗語 。
． 處暑\tshu3-su2\
． 小寒\siau2-han5\
． 大寒\tai7-han5\

三 、 看 戲齣\hi3-tshut4\ 講 臺語
◎ 你 喙 真 俏 乎|li2 tshui3 tsin1 tshio1 honnh4|
按呢 講 通常 攏是 咧 共人 剾 的 。
你 蓋 𠢕 講話 彼个 意思 ， 喙花 足 媠 的 ， 誠 有 喙水\tshui3-sui2\ ， 足𠢕 講話 。
． 俏\tshio1\ ： 一般 是講 色緻\sik4-ti7\ 足 豔麗 ， 足濟 色 ， 彼款 的 形容 。
除了 喙 講話 足 媠氣 以外 ， 咱 嘛 會使 講 …
例 ： 你 今仔日 穿甲 足 俏 的 呢 ！

◎ 莫 按呢 姿勢 了了 啦 ， 緊 講|mai3 an2-ne1 tsu1-se3 liau2-liau2 lah4 , kin2 kong2/mai3 an2-ni1 tsu1-se3 liau2-liau2 lah4 , kin2 kong2|
． 了了\liau2-liau2\ ： 完全 按怎 ， 全部 按怎 。
食了了\tsiah8-liau2-liau2\ ： 攏 共 食 予 完 的 了了 。 你 共 食了了 。 這 哪 予 你 食了了 去 ？
你 莫 姿勢 了了\liau2-liau2\ ， 就是 莫 遐濟 姿勢 ， 攏 全 姿勢 。
姿勢 了了\liau2-liau2\ 是 強調 姿勢 ， 了了 輕聲 ， 一般 按呢 用 。
例 ： 你 莫 按呢 借口 了了\liau2-liau2\ 。
這个 腔 可能 對 了 liau2 較 無 禁忌 ， 因為 有的 人 對 了 liau2 足有 禁忌 ，
講 了\liau2\ 就會 了\liau2\ 的 感覺 ， 彼 嘛是 一種 觀念 ， 足驚 了\liau2\ 的 。

2020 . 01 . 09 《 臺語 講 世事 》 ： 美麗島 事件 四十 週年
一 、 看 新聞 講 臺語 ： 美麗島 事件 40 週年
◎ 翻譯
華語 ： {重回 事件 現場 ， 舉辦 盛大 的 遊行 活動}
臺語 ： 重閣 轉來到 事件 現場|ting5 koh4 tng2-lai5-kau3 su7-kiann7 hian7-tiunn5|
辦 奢颺 的 遊行|pan7 tshia1-iann7 e5 iu5-hing5|
﹡ 辦 奢颺 的 遊行 ： 奢颺 是 一種 講法 ， 嘛 會當 講 盛大 。
盛大\sing7-tai7\ ： 較 文言 ， 較 書面語 。
奢颺\tshia1-iann7\ ： 較 口語 。
除了 規模 足 大 以外 ， 一般來講 ， 人 足濟 ， 可能 口號 、 標語 ，
抑是 啥物款 的 妝娗\tsng1-thann7\ ， 足 豐沛 、 足濟 項 、 足 多元 。
誠濟 人 會曉 講 ， 袂曉 寫 ， 奢颺 就是 這 兩 字 。
盛大\sing7-tai7\ ： 書面語 的 講法 ， 嘛是 有 咧 用 ， 口語 較 無咧 用 。
主要 是 盛\sing7\ 這字 ， 可能 會 佮 成功 的 成\sing5\ 的 音 ，
可能 會 濫摻\lam7-tsham1\ ， 嘛有 可能 因為 華語 的 影響 ， 讀做 sing3 tai7 （ X ） ，
愛 讀做 sing7-tai7 （ ○ ） ， 是 第 七 聲 變做 第 三 聲 。

華語 ： {立委 頭 綁 布條 ， 共襄盛舉}
臺語 ： 立委 頭 紮 布條 來 鬥鬧熱|lip8-ui2 thau5 tsat4 poo3-tiau5 lai5 tau3-lau7-jiat8|
﹡ 紮\tsat4\ ： 這馬 用 一个 動詞 ， 可能 逐家 普通時 無一定 有 聽過 ，
咱 講 頭 紮\tsat4\ 布條 ， 毋是 講 頭 縛\pak8\ 布條 ，
咱 普通時 講 縛\pak8\ 佮 紮\tsat4\ ， 意思 是 無 精差 偌濟 ，
生活 中 ， 咱 會 講 縛 索仔 、 縛粽 ， 用法 可能 按呢 。
古早時代 ， 纏 足濟 輾 的 彼種 物件 ， 親像 著傷 ， 愛 紮 藥水布 。
用 啥物款 的 帶 （ 抑是 布 ） 去 縛 ， 縛 足濟 輾 、 足濟 輾 ， 按呢 。
 跤紮\kha1-tsat4\ 嘛是 仝款 。
 紮\tsat4\ 藥水布 ， 紮\tsat4\ 跤紮仔
做兵 的 時陣 ， 愛 紮 跤紮仔 。
例 ： 你 敢有 紮 跤紮仔|li2 kam2-u7 tsat4 kha1-tsat4-a2|

華語 ： {讓人 意識 到 民主 的 可貴}
臺語 ： 閣較 予人 智覺 著 民主 的 可貴|koh4-khah4 hoo7-lang5 ti3-kak4 tioh8 bin5-tsu2 e5 kho2-kui3|
﹡ 智覺\ti3-kak4\： 會當 講 佮 發現\huat4-hian7\ 仝 意思 ，
嘛 有人 講 意識 著 啥物代誌 。 算是 一个 動詞 。
例 ： 蓋 久 無 看著 ， 我 有 智覺 ， 你 無 智識 喔 ？ 伊 變 足 瘦 呢 ！
有人 變 瘦 ， 我 攏 無 智覺 。

華語 ： {緬懷 民主 前輩 所做的 努力}
臺語 ： 數念 民主 sian9-pai2 的 拍拚|siau3-liam7 bin5-tsu2 sian9-pai2 e5 phah4-piann3|
﹡ 數念\siau3-liam7\ ： 想 已經 過往 的 人 ， 咱 會 講 數念 。
大部份 的 人 可能 感覺 講 攏是 用 佇 這種 場合 ， 其實 無 限制 ， 無 講 干焦 用 佇 彼號 所在 。
數念 ， 就是 思念 的 意思 ， 有人 講 數念 閣較 臺語 氣 。
例 ： 我 足 數念 阮 後生 。 無一定 是 佇 國外 ， 足 遠 的 所在 。
掛念\khua3-liam7/kua3-liam7\ ： 佮 思念 、 數念 ， 是 差不多 ， 有的 人 感覺 講
 掛念 會 閣較 強調 操煩 、 煩惱 啥物貨 ， 較 加強 彼个 感覺 ， 有淡薄仔 無仝 ，
一寡仔 精差 。
﹡ sian9-pai2 ： 咱 用 臺語 羅馬字 寫 ， 當然 是 臺語 的 字 ， 臺語 的 語詞 。
但是 伊 本來 的 語源 是 對 日本 來 的 ， sian9-pai2 ， 第 九 調 。
日本字 ： 「せんぱい」 （ 先輩 ） ， 日本人 讀 這个 詞 的 調 ， 可能 佮 咱 所講的 臺語 調 ，
無 完全 仝 ， 已經 共 吸收 ， 是 臺語 矣 。
例 ： 你 欲 食 phi2-sah4 無 ？ 這 phi2-sah4 就是 臺語 字 。
可能 有的 人 會 講 你 哪會 咧 講 英語 啊 ？ 伊 原本 嘛 毋是 英語 ， 是 義大利 語 ，
毋是 一定 按呢 讀 ， 毋過 咱 聽著 ， 共 轉做 臺語 化 的 講法 ， 就 變做 phi2-sah4 ，
吸收 外來 源頭 ， 外國話 來 的 一个 臺語詞 。
義大利 語 ： pizza1 。

二 、 講 予 你 知 ： 美麗島 事件 四十 週年
對 咱 臺灣 的 歷史 佮 民主 來講 ， 非常 重要 的 ， 號做 美麗島 事件 。
遮爾 重要 的 事件 ， 咱 大部份 的 臺灣人 ， 可能 毋是 真 了解 ， 希望 今仔日 的 介紹 ， 逐家 會當 有 閣較 深入 的 認捌 。
 美麗島 事件 到今 ， 已經 四十 年 矣 ， 這件 代誌 是 按怎 來 發生 ？
◎ 事件 的 起頭
＊ 高捷 美麗島 站 就 佇 事件 發生 地 附近
高雄 的 捷運站 ， 有 一站 號做 美麗島 站 ， 這个 站 非常 的 媠 。
為啥物 會 號做 美麗島 站 ？ 就是 因為 這个 所在 ， 拄好 就是 美麗島 事件 發生 的 所在 。
＊ 黃信介\Ng5-sin3-kai3\ 一陣人 辦 《 美麗島 》 雜誌
一九 七空 年代 ， 臺灣 民主 拄拄仔 欲 開始 ， 真濟 黨外 的 雜誌 一間一間 一直 出現 。
彼个 時陣 ， 黃信介 有 一陣人 就 辦 一个 雜誌 ， 號做 《 美麗島 》 雜誌 。
＊ 設 分社 ， 有 勢頭 ， 佮 保守派 起 衝突\tshiong1-tut8\
這个 雜誌 一下 辦 落去 ， 全 臺灣 各地 攏有 設 分社 ， 而且 足有 勢頭 ， 佇咧 寫 文章 ， 抑是 行動 頂懸 ，
攏有 針對 家己 的 理念 ， 佮 保守派 有 起 足濟 衝突 。
＊ 一九 七九 年 十二月 初十 辦 人權 日 活動 ， 請 無 過
一九 七九 年 差不多 佇 八月 的 時陣 ， 辦 起來 了後 ，
佇 一九 七九 年 十二月 初十 世界 人權 日 這工 ，
《 美麗島 》 雜誌 𪜶 決定 欲來 辦 一个 活動 ， 𪜶 訴求 就是 欲 爭取 自由 、 民主 ，
希望 戒嚴 會當 解除 等等 。
請 這个 活動 ， 結果 一直 無消無息 。

◎ 事件 的 經過
＊ 十二月 初一 申請 ， 十二月 初九 警備 總部 禁止 集會
佇咧 十二月 初一 申請 了後 ， 一直 攏 無 共 回答 ， 一直到 十二月 初九 ， 高雄市 政府 突然間 宣佈 ，
𪜶 佇 十二月 初九 的 第二 工 ， 有 一个 演習 ， 所以 逐家 攏 袂當 集會 。
這个 代誌 傳 出來 ， 逐家 感覺 哪會 突然\tut8-jian5/thut8-jian5/tut8-lian5/thut8-lian5\ 間 欲 按呢 ？
＊ 十二月 初九 鼓山 事件
﹡ 宣傳車 [[予人]] 擋 ， 人 [[予人]] 掠 ， 拍著傷 。
十二月 初九 ， 《 美麗島 》 雜誌社 有一寡 義工 ， 決定 活動 嘛是 欲 進行 ，
𪜶 就 派 宣傳車 出來 共 逐家 講 ， 講 第二 工 的 活動 嘛是 欲 進行 。
結果 ， 宣傳車 來到 市區 咧 宣傳 的 時陣 ， 就 去予\khi3-hoo7\ 警察 共 擋 起來 了後 ， 義工 又閣 去予 警察 掠去 ，
閣 拍著傷 。
這个 事件 就 號做 鼓山 事件 ， 因為 這 就是 佇 鼓山 來 發生 的 。
這件 代誌 傳 出去 了後 ， 雖然 講 人 有 放 轉來 ， 逐家 攏 非常 受氣 ，
就 閣較 堅定 講 第二 工 的 活動 ， 一定 愛 共 辦 落去 。
＊ 十二月 初十 美麗島 高雄 事件
﹡ 活動 照辦 ， 予 憲警 圍起來 封鎖 。
﹡ 佇 市區 發生 嚴重 的 衝突
註 ： 中山 中正 敆路 的 圓環仔 、 #瑞源路# 佮 #大同路# 的 斡角 ， 雜誌社 高雄 服務處 門口
第二 工 就是 初十 ， 就是 辦 活動 這工 ， 美麗島 事件 就 出現 矣 。
彼工 的 中晝時\tiong1-tau3-si5\ ， 高雄市 就 開始 遮 嘛 擋 ， 遐 嘛 擋 ， 攏總 圍起來 ， 共 封鎖 ，
但是 逐家 繼續 辦 。
照 計畫 ， 佇 暗頭仔 開始 遊行 ， 因為 本來 欲 辦 活動 的 公園 ， 去 [[予人]] 封鎖 ， 所以 逐家 就 遊行 ，
行到 美麗島 事件 發生 的 所在 ， 就是 佇 中正路 佮 中山路 ， 敆路 的 圍環 遮 ， 就佇 遮 演講 ，
佇 演講 的 中央仔 ， 就 發現 警察 、 憲警 攏 共 圍 起來 ， 逐家 非常 受氣 ， 尾仔 有 足濟 衝突 ，
猶有 催淚瓦斯\tshui1-lui7-ga2-suh4\ 等等 ， 是非 常 嚴重 的 衝突 。

◎ 事件 發生 了後
＊ 國民黨 政府 共 責任 捒 予 美麗島 人士
代誌 發生 了後 ， 國民黨 政府 共 所有 的 責任 ， 攏 捒 予 美麗島 人士 。
＊ 面對 欹空\khia1-khang1\ ， 十二月 十二 記者會 有喙講無話
第二 工 ， 十二月 十二 ， 面對 國民黨 政府 的 欹空 ， 𪜶 開 記者會 ， 但是 有 喙 講甲 無話 ，
因為 彼个 時陣 ， 規个 媒體 攏是 國民黨 來 控制 的 ， 國民黨 完全 都 講 這 攏是 美麗島 人士 ，
𪜶 的 陰謀 。 。
＊ 十二月 十三 政府 全 臺灣 掠人 ， 服務處 查封
對 十二月 十三 開始 ， 國民黨 政府 全 臺灣 掠人 ， 服務處 攏 共 查封 起來 。
彼當時 是非 常 大的 事件 ， 掠 足濟 人 ， 用 叛亂罪 欲 共 𪜶 判罪 ， 甚至 有 死刑 。
＊ 律師 、 輿論 、 國際 壓力 ： 無 判 死刑
佇 律師 、 抑是 逐家 的 看法 ， 閣有 國際 壓力 之下 ， 才 無 判 死刑 。
但是 這个 事件 ， 就 予 臺灣 的 社會 真大 的 影響 。

◎ 事件 予 咱 的 啟示
 美麗島 事件 予 咱 臺灣 社會 非常 大 的 影響 ， 咱 臺灣 規个 社會 開始 關心 民主 。
 美麗島 事件 了後 ， 猶有 林義雄 事件 、 陳文成 事件 ， 逐家 愈來愈 感覺 民主 的 路 ，
一定 愛 共 行 落去 。
＊ 目今 的 民主 自由 無簡單
以 這馬 的 角度 來看 ， 目今 的 民主 自由 ， 真正 是 無簡單 。
＊ sian9-pai2 的 血 佮 目屎 換來 的
是 真濟 sian9-pai2 用 𪜶 的 血 佮 目屎 換來 的 。
＊ 政府 早就 咧 監視 雜誌社
對 資料 會當 發現 ， 彼个 時陣 ， 原來 《 美麗島 》 雜誌社 的 代誌 ， 政府 早就 咧 監視 雜誌社 ，
雜誌社 的 文 猶未 出來 ， 政府 就 已經 知 矣 。
咱 就 知影 彼个 時陣 ， 自由 是 偌爾仔 弱 ， 偌爾仔 恐怖 的 時代 。
＊ 傳承 自由 的 火把 ， 予 火 繼續 著\toh8\
徛佇 咱 這馬 有 自由 、 民主 的 社會 ， 咱 一定 愛 閣較 堅定 ， 共 自由 的 火 傳承 落去 ，
予 火 繼續 著 ( toh8 ) 落去 。
相信 這 是 咱 所有 的 臺灣 人民 共同 的 責任 。

◎ 語詞
． 一陣人\tsit8-tin7-lang5\ ： 陣\tin7\ 是 較 會當 去 算 數量 的 用法 ， 算 會 出來 ， 算 幾个 。
一陣風\tsit8-tsun7-hong1\ ： 陣\tsun7\ 是 較 無法度 去 算 數量 。
這个 時陣\si5-tsun7\ ， 這 嘛 袂算得 。
． 勢頭\se3-thau5\ ： 就是 勢力\se3-lik8\ 的 意思 。
咱 臺語 有一寡 詞 ， 攏有 X 頭\thau5\ ， 親像 手頭 、 力頭 ，
這寡 詞 算是 咱 臺語 較 特殊 ， 無 佮 華語 用 仝款 的 字詞 。
． 憤慨\hun3-khai3\ ： 咱 直接 講 憤慨 嘛是 會使 。
閣有 一个 較少 人 聽著 的 詞 不目\put4-bak8/put4-bok8\ ， 差不多 意思 。
就是 看著 啥物 無公平 的 代誌 ， 你 可能 有一寡 啥物款 的 情緒 。
例 ： 你 看著 啥物 代誌 ， 感覺 足 不目 的 。
例 ： 逐家 感覺 足 不目 的 ， 一定 愛 起來 共 反\ping2\ 。
． 敆路\kap4-loo7\ ： 佇 中山路 佮 中正路 相 敆 的 所在 。
咱 這 嘛 可能 講 雙叉路 ， 這 是 另外 一个 講法 。
這 足 臺語 氣 的 ， 相敆 ， 兩 條 路 共 敆 鬥陣 ， 就是 敆路 。
． 斡角\uat4-kak4\ ： 咱 講 轉彎踅角 ， 斡角 的 所在 。
例 ： 彼个 斡角 ， 你 看著 啥物 斡角 ， 你 都 正斡 入去 。
． 欹空\khia1-khang1\ ： 一般來講 ， 咱 可能 會 口語 干焦 講 欹\khia1\ 。
例 ： 伊 蓋 𠢕 共人 欹 ， 共人 欺負 。
有的 人 干焦 講 欹\khia1\ ， 有的 人講 欹空 ， 攏 會使 。
空\khang1\ ， 意思 就是 敢若 揣 啥物 縫 ， 共你 陷害 ， 共你 指責 。
挖 一个 空 ， 欲 共你 陷害 ， 共你 欹 。
． 譴責\khian2-tsik4/khian3-tsik4\ ： 仝 這个 漢字 ， 有 兩 款 的 音 ， 用 佇 無仝 所在 。
譴損\khian3-sng2\ ： 意思 是 迷信 ， 抑是 有 啥物 禁忌 ， 厚譴損 。
． 目今\bak8-kim1\ ： 現此時\hian7-tshu2-si5\ ， 這馬 這个 時陣 。
目金\bak8-kim1\ ： 目睭 有 看 的 ， 目睭 看會著 的 人 。 {明眼人} 。
目暗\bak8-am3\ ： 順紲 講著 。
． 火把\hue2-pe2/he2-pe2\ ： 因為 美麗島 事件 ， 遊行 的 時 ， 遊行 者 有 攑 火把 。

三 、 看 戲齣\hi3-tshut4\ 講 臺語
◎ 腳數 好 ， 無 跋 一下仔 輸贏 是 袂煞 得|kioh4-siau3 ho2 , bo5 puah8 tsit8-e7-a2 su1-iann5 si7 be7-suah4 tit4|
． 腳數\kioh4-siau3\ ： 過去 本來 是 咧 講 啥物 角色 ， 佇咧 舞臺 頂 ， 咧 搬戲 的 時陣 ， 彼个 角色 ，
這个 腳數 ， 彼个 腳數 。
這馬 逐家 攏 講做 你 腳數 足 好 的 。 ， 可能 {很 有 膽識} ， 足有 (guts) ， 足有 氣魄 的 。
． 無 跋 一下仔 輸贏 → 跋 輸贏 puah8 su1-iann5 ：
意思 就是 跋筊 puah8-kiau2 ， 希望 會當 贏 。 看 是 輸 ， 抑是 贏
． 是 袂煞 的|si7 be7-suah4 e5/si7 bue7-suah4 e5| ： 煞\suah4\ 這字 嘛 足 臺語 氣 的 。 就是 講 袂 結束 。

◎ 規工 穿甲 pha1-li2-pha2-lih4|kui1-kang1 tshing7-kah4 pha1-li2-pha2-lih4|
嘛 毋知 咧 變啥魍|ma7 m7-tsai1 teh4 pinn3-siann2-bang2/ma7 m7-tsai1 teh4 pinn3-sann2-bang2|
． pha1-li2-pha2-lih4 ： 目前 有 一个 講法 ， 無 蓋 有 證據 證明 。
有人 講 彼是 佮 巴黎 有 關係 ， 因為 巴黎\Pha2-lih4\ 是 Pha2-lih4 ，
袂輸 講 足 巴黎 的 ， 足 {時髦} 的 ， 足 時行 的 ， 足有 (fashion1) 的 彼種 穿插 。
有人 按呢 講 ， 毋過 嘛無 足 確定 一定 是 按呢 ， 但是 有 這種 講法 。
． 變啥魍\pinn3-siann2-bang2/pinn3-sann2-bang2\ ：
 魍\bang2\ 是 妖魔鬼怪 ， 毋是 蠓仔 的 蠓\bang2\ 。

2020 . 01 . 16 《 臺語 講 世事 》 ： 馬拉松
一 、 看 新聞 講 臺語 ： 虎尾 馬拉松 ， 興 食 雞肉 假 走標
◎ 翻譯
華語 ： {虎尾 馬拉松} ， {因為 烤雞 爆紅} 。
臺語 ： 因為 雞肉烘 衝 紅|in1-ui7 ke1-bah4-hang1 tshing3-ang5|
﹡ {烤雞} ： 雞肉烘\ke1-bah4-hang1\ 。
當然 你 欲 講 烘雞 、 烘雞肉\hang1-ke1-bah4\ 攏會使 ， 但是 因為 咱 以早 有一寡 物件 攏是 動詞 囥 後壁 ，
所以 咱 逐家 來 講看覓 雞肉烘 。
咱 臺灣 傳統 食 的 物件 ， 彼个 物件 名詞 囥 頭前 ， 煮法 動詞 囥 後壁 ， 變做 另外 一个 名詞 。
米粉炒\bi2-hun2-tsha2\
豆乾糋\tau7-kuann1-tsinn3\
白菜滷\peh8-tshai3-loo2\
蚵仔煎\o5-a2-tsian1\
做法 攏 囥佇 後壁 ， 這 都是 足 臺語 氣 的 唸法 。 為啥物 會 按呢 ？
例 ： 烘雞肉 vs . 雞肉烘
若是 名詞 嘛是 烘雞肉 ， 按呢 會 佮 動詞 分袂清楚 。
問 ： 你 欲挃 啥 ？ 答 ： 我 欲 烘 雞肉 。
叫是 你 欲 去 烘 雞肉 ？ 抑是 你 欲 食 烘雞肉 ？ 會 有 這款 誤解 。
所以 咱 足 巧 的 ， 做法 囥咧 後壁 ， 按呢 較有 分別 。
例 ： 頭家 ， 我 欲 一塊 {雞排} → 雞排糋\ke1-pai5-tsinn3/kue1-pai5-tsinn3\ 。

華語 ： {感覺 好像 嘉年華會}
臺語 ： 袂輸 是 踩街 迎鬧熱|be7-su1 si7 tshai2-ke1 ngia5-lau7-jiat8/bue7-su1 si7 tshai2-kue1 ngia5-lau7-jiat8|
﹡ 袂輸 是 … ： 這 嘛 足 臺語 氣 的 ， 這馬 足濟 人 攏 無啥 會曉 講 。
逐家 講 敢若 是 ， 抑是 親像 是 ， 當然 攏 會使 ， 毋過 ， 這 是 一个 足 傳統 的 講法 。
袂輸 是 … ， 就是 講 袂輸 伊 ， 佮 伊 平\pinn5\ 就著 矣 ， 敢若 是 袂輸 伊 。
例 ： 彼个 馬拉松 的 選手 ， 妝甲 袂輸 一隻 雞 咧 。
佮 雞 來 比 ， 袂輸 一隻 雞 。
﹡ {嘉年華會} ， 這馬 有人 直接 共 這 三 字 讀做 ka1-lian5-hua5 ，
若 準講 欲 佮 原音 差不多 ， ka1-lian5-hua5 猶無 講 足 倚 。
﹡ 踩街\tshai2-ke1/tshai2-kue1\ ： 若 咧 迎神 ， 抑是 啥物 大 活動 ， 出動 車隊 人 陣 ， 足濟 鬧熱 的 陣頭 ，
去 宣傳 啥物代誌 ， 過去 就 號做 踩街 。
現代 嘛是 有 共 這个 用法 ， 用 佇 若像 踅街 、 遊街 這種 講法 。
﹡ 迎\ngia5\ ： 注意 迎\ngia5\ 的 聲母 ” ng ” ， 迎媽祖 的 迎 。

華語 ： {用 大聲公 提醒}
臺語 ： 用 放送頭 咧 點拄|ing7 hong3-sang3-thau5 teh4 tiam2-tuh4/iong7 hong3-sang3-thau5 teh4 tiam2-tuh4|
﹡ 放送頭 hong3-sang3-thau5 ： {大聲 公} 這馬 咱 會使講 伊 是 放送頭 。
咱 過去 放送頭 有 足濟 用法 ，
本來 是 咧 講 廣播 電臺 咧 放送 的 彼種 機器 ， 抑是 廣播站\kong2-poo3-tsam7\ ， 彼个 喇叭 ， 彼 號做 放送頭 。
嘛 有人 講 彼 叫做 鬥 喇叭 放送 。
其實 是 日本時代 的 放送局 轉 的 ， 咱 抾 轉來 用 。
例 ： 伊 這个 人 是 放送頭 。
按呢 表示 講 足 愛 四界 放送 人 的 消息 ， 人 的 代誌 伊 攏 足 清楚 ， 四界 去 共人 講 。
例 ： 你 毋通 做 放送頭 。
﹡ 點拄\tiam2-tuh4\ ： 咱 較 罕得 聽 。 點\tiam2\ ， 佮 拄\tuh4\ 是 兩个 動作 。
合起來 用 ， 咱 這馬 意思 是 提醒 ， 嘛 有人 用 佇 暗示 ， 毋是 足 公開 的 提醒 ，
可能 是 私底下 共你 點一下 ， 拄 一下 。

華語 ： {我們 要 面對 現實} 。
臺語 ： 看 較 真 咧|khuann3 khah4 tsin1 leh4|
相 較 真 咧|siong3 khah4 tsin1 leh4|
意思 是 你 愛 注意 ， 毋是 干焦 袂輸 你 覕起來 就 無代誌 ， 你 就是 真正 愛 去 看 ， 真正 去 相 。
例 ： 這个 查埔人 你 愛 看 較 真 咧 ， 毋通 干焦 看 面 。 這 是 現實 面 。

華語 ： {馬拉松 的 花樣 越來越 多} 。
臺語 ： 齣頭 愈 變 愈 濟|tshut4-thau5 ju2 pinn3 ju2 tse7|
﹡ {花樣} → 齣頭\tshut4-thau5\
﹡ 愈 變 愈 濟|ju2 pinn3 ju2 tse7| ： 變\pinn3\ ， 是 處理 的 意思 。 本來 可能 無 遐濟 ， 這馬 愈 變 愈 濟 。
愈 變 愈 濟 ， 伊 毋是 變\pian3\ 文言音 ， 是 變\pinn3\ 白話音
變猴弄\pinn3-kau5-lang7\
變啥魍\pinn3-siann2-bang2/pinn3-sann2-bang2\
變鬼變怪\pinn3-kui2-pinn3-kuai3\
看起來 ， 若親像 負面 的 ， 變 本身 無 負面 ， 是 中性 的 ， 就是 處理 。

二 、 講 予 你 知 ： ma1-la2-song2 （ {馬拉松} ）
◎ 歷史 由來
＊ 需要 體力 佮 擋頭 的 走標\tsau2-pio1\ 運動 
欲走 馬拉松 ， 體力 愛 真好 ， 而且 愛 足有 擋頭 ， 這 毋但 干焦 身體 上 ， 心理 、 精神上 嘛愛 足有 擋頭 ，
這款 的 走標 運動 。
＊ 對 古早時代 的 希臘 來 的
馬拉松 愛 走 足久 足久 ， 足 長 足 長 的 ， 到底 伊 是 按怎 來 的 ？
是 古早時 ， 對 希臘\Hi1-liap8\ 來 的 。
彼个 時陣 ， 𪜶 發生 一場 戰爭 ， 佇 馬拉松 這个 所在 。
＊ 馬拉松 之 戰 ： 戰贏 了 ， 兵仔 對 東北方 馬拉松 ， 走 四十 公里 轉去 雅典\Nga2-tian2\
兩爿 咧 相拍 ， 戰贏 的 彼爿 ， 有 一个 阿兵哥 ， 對 馬拉松 這个 所在 ，
愛 走 轉去 𪜶 國家 的 首都 雅典\Nga2-tian2\ ， 去 共 逐家 講 ， 就按呢 走 走 走 ， 走 四十 公里 。
＊ 宣佈 勝利 了 ， 煞 隨 斷氣
走到 雅典 ， 去 共 逐家 講 了後 ， 煞 隨 斷氣 。
為著 欲 紀念 這个 阿兵哥 ， 所以 有 這款 的 比賽 。
這 就是 馬拉松 比賽 的 由來 。
＊ 比賽 的 距離 長度 馬拉松 到 雅典 的 四十 公里
比賽 的 距離 長度 ， 是 因為 馬拉松 到 雅典 ， 拄好 是 四十 公里 。

◎ 奧運 佮 世界 各種 的 ma1-la2-song2
ma1-la2-song2 已經 到 全世界 攏 足 衝 足 衝 的 ， 到底 這馬 的 發展 是 按怎 ？
＊ 一八 九六 年 頭一 屆 「オリンピック」 運動會 變做 正式 項目
Ma1-la2-song2 佇 頭一 屆 (Olympic) 運動會 ， 算是 現代 的 (Olympic) 比賽 ，
佇 一八 九六 年 的 時陣 ， 頭一遍 就 已經 變做 正式 項目 。
對 彼个 時陣 開始 ， 逐家 就 足 認真 看待 ma1-la2-song2 運動 。
＊ 一九 二一 年 才 明確 規定 做 四十二 公里 一百 九十五 米 ， 抑是 二十六 英里 三百 八十五 碼
佇 一九 二一 年 進前 ， 逐家 攏是 走 四十 公里 左右 。
但是 一个 比賽 ， 若是 無 固定 的 長度 ， 是 欲按怎 確定 紀錄 按怎 保持 。
所以 佇 一九 二一 年 才 明確 規定 長度 ， 毋是 四十 公里 ， 四十二 公里 一百 九十五 米 ，
用 另外 一種 英里 的 方式 來 算 ， 就是 這款 的 長度 。
＊ 世界 各國 逐冬 有 超過 八百 个 ma1-la2-song2 比賽
規模 上大的 六 个 ： (#Boston#) 、 (#New York#) 、(#Chicago#) 、 (#London#) 、 柏林 佮 東京
這馬 講起來 ， 全世界 各國 有 幾 場 ma1-la2-song2 比賽 ？ 真正 濟甲 。
世界 各國 逐冬 攏有 超過 八百 个 ma1-la2-song2 比賽 ， 你 就 知影 ， 興 這个 比賽 的 人 有 偌爾仔 濟 。
這 八百 場 比賽 當中 ， 這馬 有 分級 ， 有 金 級 、 有 銀 級 、 有 銅 級 的 ， 甚至 聽講 今年 開始 有 白金 級 的 。
這寡 比賽 看 伊 的 規模 無仝款 ， 伊 的 服務 無仝款 等等 ， 其中 規模 上大 有 六 个 ： 美國 的 (#Boston#) 、
(#New York#) 、(#Chicago#)  ， 英國 的 (#London#) ， 德國 的 柏林 ， 佮 日本的 東京 ， 這 六 个 城市 所 辦 的 ma1-la2-song2 ，
算講 是 有 咧 做 這種 運動 的 人 ， 絕對 一定 愛 去 參加 的 。
＊ 超級 ma1-la2-song2 (Ultramarathon) 超過 四十二 公里 的 走標 比賽
除了 這寡 比賽 ， 有 全馬\tsuan5-ma2\ ， 半馬\puan3-ma2\ （ 就是 走 一半 的 ） ， 猶 來 有 一種 號做 超級 ma1-la2-song2 ，
就是 四十二 公里 對 𪜶 來講 ， 攏是 小 (case) ， 會 超過 四十二 公里 。 有當時仔 ， 超級 ma1-la2-song2
會 走 六 、 七 工 遮爾久 。
＊ 一九 八空 年 開始 流行 ， 通人知 的 選手 是 #林義傑# ， 佮 南極 超馬\tshiau1-ma2\ 的 #陳彥博#
咱 臺灣 有 兩个 通人知 超級 ma1-la2-song2 的 選手 ， 就是 #林義傑# 佮 #陳彥博# 這 兩位 。

◎ 主題 趣味 的 ma1-la2-song2
＊ (#Medoc#) ma1-la2-song2 ：
沿路 有 二十三 場 品酒會 ， 啉 葡萄酒 ， 食 生蚵仔\tshinn1-o5-a2\ ， 鵝肝\gia5-kuann1\ ， 和 (cheese)
法國 ， (#Medoc#) 這个 所在 ， 辦 一个 ma1-la2-song2 ，
伊 本來 都是 咧 出 一寡 紅酒 的 所在 ， 所以 𪜶 辦 的 ma1-la2-song2 ，
規路 有 二十三 場 會當 啉 葡萄酒 ， 食 大粒 的 生蚵 ， 鵝肝 佮 (cheese) ， 非常 趣味 。
＊ 水底 ma1-la2-song2 ：
穿 五十五 公斤 的 藏水沬 服裝 ， 兩禮拜 內 佇 {尼斯湖} 完成
佇 水 內面 走 ma1-la2-song2 ，
所以 你 愛 穿 五十五 公斤 的 藏水沬 的 衫 ， 愛 佇 水 內面 一直 走 ， 走 兩禮拜 ，
是 佇 {蘇格蘭 尼斯湖} 遮 進行 。
＊ 二空 一九 年 嘉義 舉辦 二十五 公里 的 半程 bi3-lu3 ma1-la2-song2 ， 食 烘雞 閣 啉 bi3-lu3
咱 臺灣 嘛有 辦 ， 除了 佇 雲林 辦 的 ， 二空 一九 年 佇 嘉義 嘛有 辦過 一場 ， 這 是 一半 的 ma1-la2-song2 ，
啉 bi3-lu3 的 ma1-la2-song2 ， 食 烘雞 閣 啉 bi3-lu3 。
這馬 有 足濟 ma1-la2-song2 會當 參加 ， 若是 有興趣 的 觀眾 朋友 ， 嘛 會當 揀 一 、 兩 場 仔 來 參加 看覓 。

◎ 語詞
． ma1-la2-song2 ： 咱的 主題 ， 是 外來語 來 的 ， 這種 的 用 音譯 就 會使 ， 就是 照 伊 原本 的 音 ，
用 咱 臺語 的 習慣 去 講 ma1-la2-song2 。
親像 這種 外來語 ， 有 三个 音節 的 ， tha1-khu2-sih4 {計程車} 、
hoo1-te2-luh4 {飯店 旅社} 、 goo1-lu2-huh4 {高爾夫球} ， 咱 臺灣人 攏會 七 一 四 ，
因為 遮的 例 是 對 日語 來 的 。
ma1-la2-song2 無一定 是 對 日語 轉 的 ， 愛 看 原本 的 字母 ， 組合 ， 是 啥物款 。 原音 的 字母 ，
上尾 是 (on) ， 咱 無 (on) 的 音節 ， 毋過 ， 咱 有 (ong) ， 所以 若有 (on) 的 ， 應該 會 共 講做 若像 (ong) 。
． 擋頭\tong3-thau5\ ： 做 啥物 代誌 ， 會當 持續 足久 ， 繼續 足久 的 ， 會 擋 的 。
． 走標\tsau2-pio1\ ： 這个 動作 是 走\tsau2\ ， 以早 比賽 上 尾站 遐 ，
攏會 有 一支 敢若 標竿 的 物件 ， 插 佇 遐 ， 表示 目標 到 矣 ， 著 向 這个 目標 ， 骨力 走 ，
看 誰 走 較緊 ， 上緊 走到 目標 遮 。
這 就 號做 走標 。
． 捙拚\tshia1-piann3\ ： 是 這个 漢字 捙\tshia1\ 。 拚\piann3\ 咱 知影 。
 捙拚 閣較 有 欲 佮 人 一下 拚輸贏 ， 有時仔 有 彼種 刁工 欲 按怎 ，
 捙 就是 欲 共 捙 予 倒 ， 捙倒 ， 一定 愛 予 對方 倒去 。
． 距離\ki7-li7/ku7-li7/ki7-li5/ku7-li5\ ： 算做 較 書面語 ， 咱 一般 口語 無咧 講 。
但是 這馬 現代 ， 足濟 所在 會 拄著 這个 詞 ， 咱 會當 照 字 唸 。
． 通人知\thong1-lang5-tsai1\ ： 逐家 攏知 。
通人 ， 就是 逐家 ， 所有 的 人 的 意思 。
例 ： 通人 呵咾 。
 通人 按怎 愛 共 抾 轉來 用 。
． 藏水沬\tshang3-tsui2-bi7\ ： 一般 咱 若 講 藏水沬 ， 會 較 強調 閣較 深 的 所在 ，
毋是 干焦 泅水 禁氣 爾 ， 猶閣 藏 去到 足 深 的 水底 、 海底 ， 去 做 啥物 活動 。
較 對應 {潛水} 的 意思 。
有人 這个 音 藏水覕 tshang3-tsui2-bih4 藏 佇 水 內面 ， 覕起來 。
可能 有 地方 差 ， 咱 辭典 是 收 藏水沬\tshang3-tsui2-bi7\ 。
． bi3-lu3 ， bi3-luh4 ， 麥仔酒\beh8-a2-tsiu2\ ：
bi3-lu3 ， bi3-luh4 是 外來語 ， 有時仔 會 有無 仝款 的 音 。
咱 一般 會 講 麥仔酒 。
 麥仔酒 強欲 無去 ， 逐家 干焦 會曉 講 bi3-lu3/bi3-luh4 ， {啤酒} ，
 麥仔酒 愛 共 會記得 。
． 晏\uann3\ vs . 暗\am3\ ： 這 是 咧 比較 時間 。
例 ： 時間 誠 晏 ， 等一下 欲 轉去 矣 。 時間 足 晏 ， 這 是 晏\uann3\ 。
 暗\am3\ 一般 是 咧 講 天色 暗 矣 。 
毋過 這 兩 字 嘛 有人 濫 咧 用 。
例 ： 我 較 暗 會 轉去 。
嘛 無 啥物 毋著 ， 因為 較 暗 的 時陣 ， 就是 時間 較 晏 矣 。
 晏\uann3\ 是 寫 這个 漢字 。
無一定 愛 講 遲到\ti5-to3\ ， 咱 會當 講 晏到\uann3-kau3\ 。
例 ： 我 今仔日 都 較晏 來 。
較晏 起床 、 較晏 到 。 按呢 足有 臺語氣 的 。
． 晏\uann3\ vs . 慢\ban7\ ： 慢 ， 是 動作 慢 的 意思 。 速度 、 動作 。
晏 ， 猶原 是 時間 的 狀況\tsong7-hong2\ 。
我 今仔日 會 較晏 來 。 （ O ）
我 今仔日 會 較慢 來 。 （ X ） 對 臺語 來講 ， 小可 較 無妥當 。
毋是 講 你 跤手 趖 ， 當然 有的 人 欲 強調 跤手 趖 。
慢來 ， 咱 會 想講 你 是 行路 的 時陣 ， 是 足 慢 的 ， 抑是 按怎 。
火車 車幫 是講 慢分\ban7-hun1\ 無毋著 。
． 起鼓\khi2-koo2\ ： 就是 開始 。 因為 以早 傳統 的 戲劇 ， 抑是 活動 ， 欲 開始 進前 ， 攏會 有 鑼鼓 ，
予 你 知影 講 這 戲 欲 開始 矣 喔 ！ 緊來 喔 ！ 落尾 共 這个 延伸 的 意思 提來 用 ，
任何 代誌 欲 開始 ， 攏 會當 講 起鼓 。
臺語 是 文化 的 寶庫 ， 對 這个 詞 ， 咱 就 知影 ， 以前 就是 任何 代誌 攏愛 起 一个 鼓 。

三 、 看 戲齣\hi3-tshut4\ 講 臺語
◎ 惡馬惡人騎|ok4-be2-ok4-lang5-khia5|
閣較 無好 ， 閣較 惡質 的 啥物 物件 ， 抑是 啥物人 ， 一定 有 比 伊 閣較 歹 的 來 治 伊 。
你 閣 歹 啊 ！ 有人 比 你 閣較 歹 ！

◎ 無彩 人 的 物|bo5-tshai2 lang5 e5 mih8|
對應 另外 一句 俗語 ：
杜猴損五穀|too7-kau5 sng2 ngoo2-kok/too7-kau5 sun2 ngoo2-kok4|
． 無彩 人 的 物 ： 這 明明 好食 的 、 好啉 的 物件 ， 你 也 食 無 滋味 ， 你 閣 嫌 歹食 。
杜猴 嘛 仝款 ， 五穀 遮 好 的 物件 ， 去 予 杜猴 食去 。
徛佇 杜猴 的 角度 來講 ， 杜猴 都 享受 ， 感覺 足 好食 的 。
但是 對 人 來講 ， 這 予 杜猴 食去 ， 實在 足 無彩 ， 足 浪費 的 。

2020 . 01 . 23 過年 ， 停 播
2020 . 01 . 30 《 臺語 講 世事 》 ： 湳地
一 、 看 新聞 講 臺語 ： 香山\Hiong1-san1\ 湳地 顧 生態 ， 行 步道 看 蟳仔
◎ 翻譯
華語 ： {螃蟹 利用 大螯 ， 不停 挖著 沙土}
臺語 ： 蟳仔 的 跤 真大 管 ， 直直 咧 挖塗|tsim5-a2 e5 kha1 tsin1-tua7 kong2 , tit8-tit8 leh4 oo2-thoo5|
﹡ {大螯} ： 咱 一般 攏 講 蟳管\tsim5-kong2\ ， 彼 兩肢 ， 足 大 肢 的 。
攏總 是 跤 ， 毋過 ， 彼 兩肢 特別 大 肢 ， 咱 會 講 蟳管 。
因為 伊 嘛是 跤 ， 所以 嘛 有人 講 蟳管跤\tsim5-kong2-kha1\ ，
敢若 夾仔\ngeh4-a2\ ， 號做 蟳管夾\tsim5-kong2-ngeh4\ 
﹡ 孽譎仔話\giat8-khiat4-a2-ue7\ ： 囡仔 食 蟳仔--興 管|gin2-a2 tsiah8 tsim5-a2--hing3-kong2|
一般 攏 干焦 講 頭前 ，
例 ： 這个 人 伊 就是 囡仔 食 蟳仔 ， 意思 就是 興講話 。

華語 ： {在場 的 大小 朋友 都 好 驚奇}
臺語 ： 大人囡仔 攏 感覺 真 奇巧|tua7-lang5 gin2-a2 long2 kam2-kak4 tsin1 ki5-kha2|
﹡ {大小朋友} ： 咱 講 大人囡仔 就 好 。
﹡ {驚奇} ： 因為 伊 看 的 物件 感覺 足 奇巧 ， {驚奇} 愛 看 用 佇 佗 ，
佇 這个 所在 ， 咱 會當 用 奇巧 這个 詞 ， 表示 足 罕得 看著 ，
足濟 細節 ， 足濟 幼膩\iu3-ji7\ 的 物件 會當 看 ， 這 就 會使 講 奇巧 。

華語 ： {因為 很 少 有機會 ， 能 這麼 近距離 看 螃蟹 出沒}
臺語 ： 因為 罕得 有 機會|in1-ui7 han2-tit4 u7 ki1-hue7|
通 看 蟳仔 振動 看 遮 倚|thang1 khuann3 tsim5-a2 tin2-tang7 khuann3 tsiah4 ua2|
﹡ 罕得\han2-tit4\ ： 罕得 按怎 ， 這馬 嘛 足 罕得 聽著 人 講 矣 。
原本 是 罕得 ， 抑是 其他 口語 ， 會用得 → 會用 咧 ， 攏是 簡化 去 。
例 ： 我 足 罕得 去 的 。 ← → 我 足 捷 去 的 。
這 是 足 臺語 的 詞 ， 愛 共 抾 轉來 用 。
﹡ 振動\tin2-tang7\ ： 你 毋通 攏 無 動 。 （ X ）
你 毋通 攏 無 振動 。 （ O ）
﹡ 看 遮 倚|khuann3 tsiah4 ua2| ： 有的 時陣 ， 一句話 會當 有 幾若 種 講法 ，
毋是 一定 干焦 會當 講 一種 講法 。

華語 ： {步道 特別 挑高}
臺語 ： 刁工 牚 予 懸|tiau1-kang1 thenn3 hoo7 kuan5/thiau1-kang1 thinn3 hoo7 kuan5|
． 牚\thenn3/thinn3\ ： 共伊 托\thuh4\ 予 懸 。
無一定 用 托 的 ， 可能 有 各種 辦法 ， 予 伊 較懸 ， 攑懸 。
運動會 一種 運動 項目 ： {撐竿跳} → 牚懸跳\thenn3-kuan5-thiau3/thinn3-kuan5-thiau3\
這馬 一寡 比賽 項目 ， 臺語 欲 按怎 講 ， 咱 慢慢仔 愛 共伊 規定 出來 。

﹡ {招潮蟹} → 管仙仔\kong2-sian1-a2\ ， 有 彼个 管 ， 伊 的 管 足 大 肢 的 。
{彈塗魚} → 花鮡\hue1-thiau5\
{文蛤} → 蚶仔\ham1-a2\ ： 是 按呢 寫 的 。
有 另外 兩種 講法 ： 蟯仔\gio5-a2\ ， 抑是 粉蟯\hun2-gio5\ ，
有一寡 咧 飼 的 ， 抑是 漁民 ， 𪜶 會 有 這種 講法 。

華語 ： {夕陽 落下 時 ， 更 是 美 得 像 一幅 畫}
臺語 ： 日頭落山 的 時 ， 媠 甲 若 一幅 圖|jit8-thau5-loh8-suann1 e5 si5 , sui2 kah4 na2 tsit8-pak4 too5|
﹡ {夕陽 落下} → 日頭落山 ， 上 口語 。
夕陽\sik8-iong5\ ： ， 照 字 讀 ， 是 sik8-iong5 ， 注意 變調 。
嘛有 人講 黃昏的日頭 ， 有的 所在 會 講 日頭 落海 ，
你 若 去 淡水 看 ， 可能 看著 日頭 落海 矣 。
﹡ 西照日\sai1-tsio3-jit8/sai1-tsio3-lit8\ ： 西照日 的 時間 較 長 ， 就是 差不多 過晝\kue3-tau3/ke3-tau3/ker3-tau3\ 了 ，
有的 所在 ， 若 日頭 較 猛\me2\ ， 就 可能 會 有 西照日 ，
這 無一定 是 日頭 欲 落山 才有 。
日頭落山 、 黃昏的日頭 時間 算做 較 短 ， 西照日 時間 基本上 較 長 。
例 ： 阮兜 有 西照日 。 𪜶 兜 可能 邊仔 無 厝 ， 可能 窗仔 向 西爿 。

二 、 講 予 你 知 ： 世界 湳地 日
每 一年 的 二月 初二 ， 就是 世界 湳地 日 ， 啥物 是 湳地\lam3-te7\ ？
◎ 湳地 是 啥物
＊ 三大 生態 系統 ： 森林 、 海洋 、 湳地
咱 地球 頂懸 ， 有 三大 生態 系統 ： 第一个 是 森林 ， 比 樹林仔 閣較 大 ， 海洋 、 湳地 。
對 這字 湳\lam3\ ， 咱 就 知影 伊 可能 是 一寡 漉糊糜\lok8-koo5-mue5\ ，
但是 湳地 毋是 遮爾仔 簡單 爾 。
＊ 鳥類 的 樂園 ： 水鳥 生湠 、 搬徙
 湳地 有 真濟 鳥仔 ， 譬如 講 真濟 水鳥 ， 攏佇 遐 生湠 、 搬徙 ，
所以 有人 講 湳地 是 鳥仔類\tsiau2-a2-lui7\ 的 樂園 。
＊ 地球 的 腰子 ： 有 淨水 的 功能
 湳地 閣有 一个 名 ， 號做 地球 的 腰子\io1-tsi2\ ， 遮爾 媠 的 名 。
因為 湳地 有 一个 足 厲害 的 功能 ， 就是 伊 有 淨水 的 功能 ， 敢若 咱的 腰子 仝款 。
＊ 澹水地\tam5-tsui2-te7/tam5-tsui2-tue7\ 、 海墘 、 溪墘\khe1-kinn5/khue1-kinn5\ 、 潭墘\tham5-kinn5\ 、 埤\pi1\
湳地 猶有 足濟 種 的 ， 譬如 講 有 澹水地 ， 抑是 海墘\hai2-kinn5\ 仔 類 ， 溪 墘仔 類 、
潭墘仔\tham5-kinn5-a2\ 類 的 ， 埤 ， 這寡 攏會使 號做 湳地 。
◎ 湳地 的 定義
到底 湳地 是 啥 ？ 定義 足歹 講 ， 因為 湳地 佇 水 抑是 土 ， 佇咧 中央 仔 就著 ， 各種 的 生態 系統 ， 猶閣有 各種 學科 的 人 ， 佇 遮的 研究 ， 重點 攏 無仝款 ， 所以 欲 定義 嘛 真 困難 。
＊ 《 國際 湳地 公約 》 的 定義
這个 定義 就 誠 闊 。
＊ 天然 ／ 人工 、 長久 ／ 暫時 、 鹹水 ／ 汫水
這寡 湳地 ， 毋管 是 天然 的 ， 抑是 人工 的 ； 抑是 有當時仔 有 ， 有當時仔 無 ，
是 暫時 的 ， 抑是 一直 佇 遐的 ， 長久 的 ； 抑是 有當時仔 是 鹹水 的 ， 有當時仔 是 汫水 的 ，
攏 會使 號做 湳地 ， 攏 包括\pau1-kuat4\ 在內 ， 無一定 是 按怎 。
＊ 水 是 恬 的 、 小可 流 振動
這寡 湳地 的 水 ， 有當時仔 恬-tshinnh4-tshinnh4 ， 有當時仔 小可 流 振動 。
＊ 洘流 的 水 深 無 超過 六 公尺
這寡 號做 洘流 的 水 ， 水 深 無 超過 六 公尺
遮 規个 攏有 包 就著 矣 ， 這 攏 號做 湳地 ， 這 是 《 國際 湳地 公約 》 ， 對 湳地 的 定義 。

◎ 湳地 的 作用
湳地 就是 漉糊糜 ， 這款 地 敢有 保留 的 意義 ？
＊ 渡鳥\too7-tsiau2\ 、 魚蝦 、 水草 、 蓮藕 、 蘆竹
經濟上 ， 湳地 有 足濟 鳥仔 ， 有 魚 、 蝦仔 ， 水草 、 蓮藕 、 蘆竹 等等 ， 這寡 攏 會當 利用 。
＊ 垃圾\lah4-sap4\ 物 坐清 、 毒物 予 分解 去
除了 這 以外 ， 內面 有 足濟 生態 系統 佇咧 運作 ， 足 厲害 的 所在 ， 就是 一寡 垃圾 物件 ，
攏 會當 佇 湳地 的 所在 坐清 ， 用 天然 的 方式 ， 來 共 毒物\tok8-but8/tok8-mih8\ 分解 去 ， 攏是 天然 的 作用 。
＊ 調整 水流 ， 防止 洘旱 、 做大水
因為 湳地 佮 地下水 有 相透 ， 閣 會當 調整 水流 ，
會當 防止 真濟 所在 洘旱\kho2-huann7/kho3-huann7\ ， 抑是 做大水 。
＊ 紅樹林 ： 防止 海岸 蝕去 ， 閘風
咱 臺灣 有 真濟 所在 有 紅樹林 ， 紅樹林 就是 佇 湖 口 ， 抑是 海口 邊 ，
會 防止 咱的 海岸 ， 去 予 海波浪 蝕去\sih8-khi3\ ， 猶閣 會當 閘風 。

◎ 《 國際 湳地 公約 》
＊ 一九 五空 ~ 一九 七空 年 ， 德 美 用 湳地 來 處理 癩𰣻\thai2-ko1\ 水
＊ 一九 七一 年 二月 初二 簽署 《 國際 湳地 公約 》
這馬 全世界 的 人 攏知 ， 愛 好好仔 來 保護 、 保存 地球 的 腰子 湳地 。
這个 公約 ， 是 佇 一九 七一 年 二月 初二 來 簽署 。
＊ 定做 世界 湳地 日 
所以 佇 簽 的 這工 ， 全世界 就 共 二月 初二 定做 世界 湳地 日 。
＊ 二空 一三 年 通過 《 湳地 保育 法 》 ， 二空 一五 年 實施
咱 臺灣 佇 二空 一三 年 ， 已經 通過 《 湳地 保育 法 》 ， 二空 一五 年 實施 。
臺灣 有 足濟 湳地 ， 有的 是 國際性 的 ， 有的 是 地方性 的 ， 各種 的 湳地 ， 逐家 攏 知影 愛 好好仔 來 保護 ， 今仔日 共 湳地 的 智識 ， 講予 逐家 知影 ， 共同 來 保護 地球 的 腰子 。

◎ 語詞
． 湳地\lam3-te7\ ， 湳仔地\lam3-a2-te7\ ， 濕地\sip4-te7\ ， 澹水地\tam5-tsui2-te7\ ， 湳地 有 足濟 講法 。
地\te7/tue7\ 。
因為 咱 臺灣 沿海 ， 足濟 所在 攏有 湳地 ， 講的 是 仝款 的 物件 。
咱 臺灣 有 足濟 所在 攏有 湳地 ， 所以 足濟 所在 的 地號名 ， 嘛 佮 這 有關係 ， 但是 攏 [[予人]] 改去\kai2-khi3\ 矣 。
例 ： 枋橋 有 一个 夜市仔 ， 足 有名 的 ， 這馬 攏 看 漢字 ， 讀做 湳雅\lam5-nga2\ 夜市 ，
其實 就是 湳仔 夜市 ， 表示 彼个 所在 以早 地勢 低 ， 有 較 濕 的 所在 。
觀眾 朋友 會當 想看覓 ， 是毋是 有一寡 所在 ， 伊 的 地號名 號做 湳 雅 、 啥物 湳 ， 可能 以前 遐 就是 湳仔地 。
． 漉糊糜\lok8-koo5-mue5/lok8-koo5-muai5/lok8-koo5-be5/lok8-koo5-ber5\： 以早 咱 較 無 親近 湳地 ， 抑是 袂 講 愛 去 湳地 ，
可能 較 無 觀念 的 時陣 ， 就是 一窟 漉糊糜 爾 ， 欲 種 啥 也 袂當 種 ， 欲 飼魚 ， 水 濁濁\lo5-lo5\ ，
按呢 是 欲 按怎 用 ？
水 閣 袂 啥 流動 ， 敢若 毋是 啥物 好所在 ， 以早 觀念 佮 這馬 有 變化 ，
因為 漉糊糜 是 臺灣 足濟 所在 ， 四界 攏 看會著 ， 有 足濟 講法 ， 無仝 腔口差 ， 有 無仝 的 講法 。
糜\mue5/muai5/be5/ber5\ ： 拄著 糜 有 無仝 的 腔口差 ， 照 你的 腔口 讀 。
． 湳塗\lam3-thoo5\ ， 爛塗\nua7-thoo5\ ， 爛溝糜\nua7-kau1-be5\ ， 路溝糜\loo7-kau1-be5\
這 攏是 過去 對 湳地 無了解 ， 有一寡 誤解 ， 有 冤枉 就著 矣 。
當然 湳地 內底 ， 有一寡 所在 ， 確實 咱 看 感覺 是 漉糊糜 ， 彼是 無毋著 ，
只是 講 毋是 規个 湳地 ， 攏 共 叫做 漉糊糜 。
這 是 以前 咱 就是 按呢 咧 叫 湳地 。
． 潭\tham5\ ： 有 天然 的 ， 嘛有 人工 的 。 毋是 規个 潭 ， 攏 叫做 湳地 。
有時仔 是 交界 邊緣 的 所在 ， 潭仔墘\tham5-a2-kinn5\ 遐 可能 較 湳地
若 規个 落去 ， 攏 水 。 潭 來講 ， 一般 較 深 。
． 埤\pi1\ ： 一般來講 ， 可能 小可 較 淺 ， 毋過 這 無 絕對 。 因為 逐个 所在 ， 用法 、 叫法 ， 無一定 仝款 。
咱 有 足濟 地名 ， 嘛 攏有 埤 。 譬如 講 這馬 捷運 有 一站 後山埤\Au7-suann1-pi1\ ，
高雄 遐 有 一个 大埤\Tua7-pi1\ ， 逐家 攏 毋知 原本 叫 大埤 ， 落尾 [[予人]] 改名 ， 叫做 {澄清湖} ，
其實 就是 大埤 。
落尾 ， 逐家 感覺 講 彼 敢若 湖 咧 ， 哪會 無愛 加一 个 湖 ？ 所以 閣 變做 大埤湖\Tua7-pi1-oo5\ ，
在地的 攏 講 大埤 ， 嘛有 #大埤路# ， 埤 ， 足濟 縣市 攏有 這个 地號名 ， 逐家 會當 去 揣看覓 。
真濟 的 地號名 ， 因為 咱 過去 毋知 按怎 寫 ， 無 了解 伊 的 意思 ， 都 共伊 改名 ， 烏白 改 ，
所以 咱 臺灣 足濟 物件 攏 需要 正名 。
． 汫水\tsiann2-tsui2\ ： 鹹 佮 汫 ， 汫 這字 逐家 較 毋知 欲 按怎 寫 。
． 蓮藕\lian5-ngau7\ ： 佇 湳地 ， 可能 有 這種 植物\sit8-but8\ 。
愛 注意 藕\ngau7\ 的 注音 ” (ng) ” ， 擽擽\ngiau1-ngiau1\ ， 嘛是 ” (ng) ” 。
． 坐清\tse7-tshing1\ ： 足濟 物件 ， 攏 會 沉 落來 ， {沉澱} 的 意思 。
這 足 厲害 ， 湳地 會當 予 水 坐清 ， 自然 的 方式 。
坐清 除了 用 佇咧 水 以外 ， 有的 人 講 可能 會當 用 佇 延伸 的 意思 ， 澄清\ting5-tshing1\ 的 意思 ，
毋過 ， 嘛 無一定 是 澄清 的 意思 ，
欲 予 啥物 代誌 ， 抽象 的 ， 是 {沉澱} 的 意思 ， 嘛 會當 用 坐清 。
． 洘流\kho2-lau5\ vs . 滿流\mua2-lau5\ ， 滇流\tinn7-lau5\ ： 攏 有人 講 。
這種 名詞 足濟 ， 有 足濟 講法 ， 是 舉 較 濟人 講的 。
海 ， 抑是 河 ， 攏會使 。 {退潮} 佮 {漲潮} 。

三 、 看 戲齣\hi3-tshut4\ 講 臺語
◎ 臺羅 對照
昨昏 阮 翁 做忌|tsa1-hng1 gun2 ang1 tsue3-ki7/tsa1-hng1 guan2 ang1 tso3-khi7 ,
我 兩手 空空|gua2 nng7-tshiu2 khang1-khang1|
連 門 攏 猶未 踏 入去|lian5 mng5 long2 iau2-bue7 tah8 jip8-khi3/lian5 mng5 long2 iau2-be7 tah8 jip8-khi3 ,
就 予人 戽戽 出來|to7 hoo7-lang5 hoo3-hoo3 tshut4-lai5|
連 一支 香 攏 無 點著|lian5 tsit8-ki1 hiunn1 long2 bo5 tiam2-tioh8|

﹡ 攏\long2\ → 都\to1\ ： 佇 遮 應該 是 都\to1\ ， 毋是 攏\long2\ 。 這字 都 足 臺語 的 。
． 做忌\tso3-ki7/tsue3-ki7\ ： 若 有人 過身 的 紀念日 ， 來 共 拜 ， 來 共 數念 的 意思
． 戽\hoo3\ ： 這字 誠 趣味 ， 一般 講的 是 戽水 的 動作 ， 共 水 戽出去 ， 共 水 潑 出去 。
 戽 這字 ， 不管 鬥 啥物 字 ， 差不多 攏有 這款 意思 ， 佮 水 有淡薄仔 關係 。
親像 以早 的 戽斗\hoo3-tau2\ 、 戽杓\hoo3-siah8\ ， 這 攏是 用 貯水 的 器具 。
戽戽 出來 ， 就是 趕出去 的 意思 。
共 水 戽出去 ， 共人 戽出去 。

2020 . 02 . 06 《 臺語 講 世事 》 ： 臺灣 音樂家 蕭 泰然
一 、 看 新聞 講 臺語 ： 蕭泰然\Siau1-thai3-jian5\ 音樂會 美國 演出
◎ 翻譯
華語 ： {悠揚 琴聲}
臺語 ： 合聽 的 琴聲 若 流水|hah8-thiann1 e5 khim5-siann1 na2 lau5-tsui2|
﹡ 一般 講 {悠揚} 攏是 咧 呵咾 的 ， 所以 咱 講 合聽 的 琴聲 若 流水 。
﹡ 合聽\hah8-thiann1\ ： 合 X ， 足 臺語氣 的 。
例 ： 你 今仔日 這軀 ， 足 合軀 的 ， 這 衫仔褲 足 合軀 的 。
這 物件 足 合用 的 。
這 足 合口味 的 。
﹡ 若 流水|na2 lau5-tsui2| ： 這 足 口語 的 講法 ， 水 咧 有 流 振動 ， 就是 流水 。
流水 的 另外 一種 用法 ， 是 咧 講 海水 的 {潮汐} ，
就是 洘流 、 滿流 ， 嘛是 號做 流水\lau5-tsui2\ 。
文言音 是 流水\liu5-sui2\ ， 口語 是 流水\lau5-tsui2\ 。

華語 ： {從 指尖 不斷 地 流出}
臺語 ： 對 指頭仔尾 共 揤 出來|tui3 tsing2-thau5-a2-bue2 ka7 jih8 tshut4-lai5/tui3 tsing2-thau5-a2-bue2 ka7 tshih8 tshut4-lai5|
﹡ 鋼琴 是 用 揤\jih8/tshih8\ 的 ， 因為 是 共 琴子 共 揤 落去 ， 才有 聲 。

華語 ： {蕭 老師 臨終 前 說}
臺語 ： 蕭 老師 欲 去 進前 講|Siau1 lau7-su1 beh4 khi3 tsin3-tsing5 kong2|
﹡ 有關 死亡 的 講法 有 足濟 ， 有的 人 講 轉去 ， 去 矣 ，
遮 就 講 欲 轉去 ， 欲 去 進前 。

華語 ： {希望 不要 跟 人家 收錢 ， 這樣 他 的 音樂 就 可以 揚名 世界}
臺語 ： 希望 莫 共 人 收錢|hi1-bang7 mai3 ka7 lang5 siu1-tsinn5|
按呢 伊 的 音樂 就 通 名聲 迵 四海|an2-ne1 i1 e5 im1-gak8 to7 thang1 mia5-siann1 thang3 su3-hai2|
﹡ 迵\thang3\ ： 透\thau3\ 過 、 穿\tshng1\ 過 ， 對 這爿 一直到 彼爿 。
通常 攏是 咧 講 較 長 的 ， 抑是 可能 彼个 形容 較 無 邊界 ， 較 無了 ，
意思 就是 足 長 足 長 ， 足 遠 足 遠 ， 足 闊 的 彼个 感覺 。
例 ： 這个 磅空\pong7-khang1\ 會使 迵過 一粒 山 ， 迵 到 彼爿 。
國庫 迵 黨庫 。
﹡ 四海\su3-hai2\ ： 這是 用 文言音 讀 ， 雖然 看起來 是 數字 四 ，
毋是 一定 是 一 二 三 四 的 四 ， 是 足濟 的 意思 。

華語 ： {除了 國立 臺灣 交響樂團 ， 還 請來 旅 美 的 臺灣 聲樂 好手}
臺語 ： 國立 臺灣 交響樂團 掠外|kok4-lip8 Tai5-uan5 kau1-hiang2 gak8-thuan5 liah8-gua7/kok4-lip8 Tai5-uan5 kau1-hiong2 gak8-thuan5 liah8-gua7|
閣 邀請 徛蹛 美國 的 臺灣 聲樂 高手|koh4 iau1-tshiann2 khia7-tua3 Bi2-kok4 e5 Tai5-uan5 siann1-gak8 ko1-tshiu2|
閣 邀請 徛蹛 美國 的 臺灣 聲樂 懸手|koh4 iau1-tshiann2 khia7-tua3 Bi2-kok4 e5 Tai5-uan5 siann1-gak8 kuan5-tshiu2/koh4 iau1-tshiann2 khia7-tua3 Bi2-kok4 e5 Tai5-uan5 siann1-gak8 kuainn5-tshiu2\
． 對 較濟 字 的 名詞 ， 到底 按怎 唸 ？ 臺語 發音 到底 啥物款 斷詞 的 原則 ？
kok4-lip8 Tai5-uan5 kau1-hiang2/kok4-lip8 Tai5-uan5 kau1-hiong2 gak8-thuan5
咱 看 這 八字 ， 長 落落 ， 一般來講 ， 若 超過 四 字 以上 ， 一定 會 切 ，
切 的 意思 ， 你 可能 欲 強調 伊 的 主詞\tsu2-su5\ ， 伊 的 啥物 名詞 ， 有 幾種 讀法 。
Kok4-lip8-Tai5-uan5-Kau1-hiang2/Kok4-lip8-Tai5-uan5-Kau1-hiong2-Gak8-thuan5
八 字 黏 做伙 ， 會 感覺 頭前 若像 傷濟 字 ， 會 較 聽 袂 清楚 ，
規个 黏 鬥陣 ， 愛 有 變調 ， 規个 變調 ， 最後 一字 無 變 。
國立 、 臺灣 、 共 強調 ， 交響樂團 四字 共 黏 做伙 講 。
kok4-lip8 # Tai5-uan5 # kau1-hiang2-gak8-thuan5/kau1-hiong2-gak8-thuan5 立 、 灣 無 變調 。
這 是 切 長 長 長 的 名詞 ， 因為 傷濟 字 一般 會 較 聽 袂 清楚 頭前 是 啥 ， 你 可能 後壁 知 ， 頭前 是講 啥 。
﹡ {除了 … 以外} → 掠外\liah8-gua7\ 。
﹡ {旅 美 的 …} → 徛蹛 美國 的 … khia7 tua3 Bi2-kok4 e5 …
 徛 佮 蹛 會當 講 仝 意思 ， 徛佇 佗\tueh4\ 、 蹛佇 佗\tueh4\ ，
會使 講 {住在 哪裡 ？} 的 意思 。
﹡ 高手\ko1-tshiu2\ ： 咱 一般 可能 捷 聽著 高手 ，
古早 嘛有 人講 → 懸手\kuan5-tshiu2\ ， 因為 懸 是 較 白話 講法 。
懸山\kuan5-suann1\ ， 所以 有人 講 懸手\kuan5-tshiu2\ 。
懸手\kuainn5-tshiu2\ ， 是 腔口差 。 東垵\Tang1-uann1\ 會 講 kuainn5-tshiu2 。
註 ： 澎湖縣 望安鄉\Bang7-uann1-hiong1\ 有 東垵村\Tang1-uann1-tshuan1\ 。

◎ 語詞
． 鋼琴\kng3-khim5\ ： 西洋琴\se1-iunn5-khim5\、 洋絃琴\iunn5-hian5-khim5\ 、
銅線琴\tang5-suann3-khim5\ 、 phi1-a2-nooh4\phi1-a2-nooh4\
． 琴子\khim5-ji2/khim5-li2\ ： 鋼琴 頂懸 ， 白色 、 烏色 、 白色 、 烏色 ， 號做 琴子 ， 一 子 一 子 。
嘛 會使 講 → 琴遏\khim5-at4\ 。
． 琴遏\khim5-at4\ ： 無一定 是 鋼琴 爾 ， 咱 會當 講 絃樂 ， 欲 共 絃 創 振動 ，
會用 一个 遏仔\at4-a2\ 去 共伊 振動 ， 彼 叫做 遏 ，
所以 講 琴遏 嘛 會使 。
． 彈琴\tuann5-khim5\ ： 會使講 揤琴\jih8/lih8-khim5\ ， 掠琴\liah8-khim5\ 
例 ： 啥物人 咧 揤\jih8/lih8\ phi1-a2-nooh4 ？
． 合奏\hap8-tsau3\ ： 有人 講 佮 挨吹唱\e1-tshue1-tshiunn3/ue1-tshe1-tshiunn3\ 仝 意思 ，
但是 嘛 有人 講 挨吹唱 是 一種 形容 ， 表示 啥物 攏 會曉 ， 足𠢕 的 ， 幾若 項 ，
會曉 挨 ， 會曉 吹 ， 也 會曉 唱 ， 嘛 有人 按呢 去 用 。
﹡ 拍拍\phah4-phik4\ ： {打拍子} ， 咱 嘛 會使 講 嘹拍\liau5-phik4\ ，
但是 嘛 有人 講 嘹拍 是 節奏\tsiat4-tsau3\ 的 意思 ，
 嘹\liau5\ 佮 拍\phik4\ 攏是 某 一種 節奏 ， 有淡薄仔 無仝款 ，
 嘹\liau5\ 有的 講是 較 弱 ， 有的 是講 長短 差 、 有的 是 強弱 差 ，
都是 攏 無仝款 的 節奏 ， 一種 是 嘹 ， 一種 是 拍 。
延伸 ： 無嘹無拍\bo5-liau5-bo5-phik4\ ， 平平 ， 無啥物 節奏 。
有嘹有調\u7-liau5-u7-tiau7\ ， 表示 節奏 、 調 ， 攏 蓋 有 特色 佮 變化 。

二 、 講 予 你 知 ： 臺灣 的 音樂家 蕭泰然
◎ 音樂 這條 路
＊ 一九 三八 年 佇 高雄 出世
蕭泰然 是 佇 高雄 出世 ， 是 高雄人 ， 𪜶 兜 是 一个 教會 家庭 ，
伊 爸爸 是 齒科 ， 媽媽 是 音樂家 ， 所以 伊 自細漢 對 教會 音樂 ， 古典音樂 攏 真有 認捌 。
＊ 對 阿母 遐 音樂 啟蒙
伊 是 對 阿母 遐 得著 音樂 的 啟蒙\khe2-bong5\ 。
＊ 臺灣 省立 師範 學院 音樂 專修 科 、 日本 #武藏野# 音樂 大學
蕭泰然 大漢 了後 ， 科班 出身 ， 伊 有 去 讀 等於 這馬 師大\Su1-tai7\ 音樂系 的 前身 ，
也 就是 臺灣 省立 師範 學院 音樂 專修\tsuan1-siu1\ 科 。 讀了 ， 伊 嘛 去到 日本 進修 ，
去到 日本 有夠 有名 的 這間 學校 #武藏野# 音樂 大學 ， 去 進修 。
＊ 一九 七七 年 移居 美國 閣 提著 碩士 ； 列入 烏名單 之一
學校 讀完 了後 ， 伊 就 開始 做 老師 ， 差不多 做 十年 左右 ， 因為 厝內面 的 關係 ，
一九 七七 年 去 美國 蹛 ， 佇 遐 提著 碩士\sik8-su7\ 。
因為 非常 思念 臺灣 ， 做 真濟 歌曲 ， 結果 有 一條 歌 予 變做 烏名單 之一 ，
真 長 的 時間 攏 無法度 轉來 臺灣 。

◎ 音樂 特色
＊ 臺灣 #拉赫曼尼諾夫#  最後 的 浪漫 主義 鋼琴 詩人
講著 蕭泰然 ， 逐家 攏有 予 伊 一个 封號 ， 講 伊 是 臺灣 #拉赫曼尼諾夫# ，
這 是 一个 露西亞\loo7-se1-a1\ 人 ， 是 最後 的 浪漫 主義 的 鋼琴 詩人 。
因為 蕭泰然 老師 感覺 應該 對 家己 的 母土\bo2-thoo2/bu2-thoo2\ ， 家己 土地 的 音樂 來 蒐集 ， 來 創作 ， 這點 伊 都 做 有夠 。
＊ 交響曲 、 協奏曲\hiap8-tsau3-khik4\ 、 歌劇 、 聖樂\sing3-gak8\ 、 鋼琴曲 、 小提琴 曲 、 合唱曲 、 歌詩 、 藝術 歌曲
蕭泰然 老師 伊 的 作品 非常 多元 ， 交響曲 、 協奏曲 、 歌劇 等等 ， 伊 攏 做 有夠 。
＊ 我的 音樂 風格 ， 就是 有 臺灣 特色 。 
有人 問 講 蕭 老師 ， 你的 音樂 特色 是 啥物 ？
伊 講 伊 的 音樂 風格 ， 就是 真有 臺灣 的 特色 。
＊ 佇 創作 內底 加入 祖國 臺灣 的 音樂 元素
咱 聽 作品 就 知影 ， 蕭 老師 共 真濟 臺灣 的 音樂 ， 囥佇 所 做 的 音樂 內底 。
佇 創作 內底 ， 加入 咱 祖國 臺灣 的 音樂 元素 。
＊ 臺灣 民族 風格 佮 西方 音樂 結合 了 真 鬥搭
蕭 老師 共 現代 的 音樂 、 西方 的 音樂 ， 佮 臺灣 的 民族 風格 做 結合 ， 而且 閣 結合 甲 真 鬥搭 。
＊ 嘛有 創作 的 心思 ， 佮 藝術 文化的 深度

◎ 作品 佮 著獎
有 捌 聽過 蕭泰然 老師 的 作品 ， 你 就 知影 ， 一下 聽 都 真有 臺灣 氣 。
＊ 臺灣 歌謠 《 望春風 》 、 《 黃昏 的 故鄉 》 、 《 思想起 》 改編 做 演奏曲
蕭泰然 老師 佇 美國 的 時陣 ， 非常 數念 臺灣 ， 伊 的 作品 內面 囥 足濟 伊 思念 的 歌曲 ，
譬如 講 《 望春風 》 、 《 黃昏 的 故鄉 》 、 《 思想起 》
伊 攏 共 改編 做 演奏曲 。
＊ 創作 臺語 歌謠 ： 上 媠 的 花 、 永遠 的 故鄉 、 毋通 嫌 臺灣 等等
真濟 會當 唱 出來 的 歌 ， 譬如 講 《 上 媠 的 花 》 、 《 永遠 的 故鄉 》 、 《 毋通 嫌 臺灣 》 等等 ，
這 攏是 咱 蕭泰然 老師 的 作品 。
＊ 《 出頭天 進行曲 》 佇 戒嚴 期間 [[予人]] 列入 烏名單
蕭泰然 老師 佇 美國 的 時陣 ， 感覺 講 彼个 時陣 ， 真濟 活動 、 運動 ， 臺灣人 無 一條 進行曲 通好 唱 ，
所以 伊 就 提 《 出頭天 》 的 文 來 創作 ， 寫 一个 曲 出來 ， 變做 《 出頭天 進行曲 》 ， 咱 欲 出頭天 ，
尾仔 這條 歌 佇 咱 臺灣 ， 真濟 社會運動 、 街頭 運動 ， 攏 會當 聽著 臺灣 人民 咧 唱 。
就 因為 按呢 ， 伊 佇 戒嚴時期 ， 去 [[予人]] 列入 烏名單 。
＊ 《 一九 四七 序曲 ( 臺灣 翠青 ） 》 、 《 {福爾摩沙} 》 交響曲
蕭泰然 老師 的 作品 非常 多元 ， 其中 包括 較 大型 的 作品 嘛有 譬如 《 {福爾摩沙} 》 交響曲 、
《 一九 四七 序曲 ( 臺灣 翠青 ） 》 。
＊ 行政院 文化 獎 傳統 類 金曲 獎 最佳 作曲人 獎 、 特別 貢獻 獎 
蕭泰然 老師 佇 咱 臺灣 得著 非常 濟 的 獎 ， 譬如 行政院 頒發 文化 獎 予 伊 ，
金曲 獎 嘛有 頒發 上好 作曲人 獎 、 特別 貢獻 獎 。
＊ 家己 寫 詞 寫 曲 的 《 點心擔 》 佮 《 出外人 》 予人 印象 深刻
蕭泰然 老師 寫 詞 寫 曲 的 《 點心擔 》 佮 《 出外人 》 ， 這 兩 條 歌 上 趣味 的 所在 ，
就是 頭前 咱 講 的 歌曲 ， 有 可能 蕭泰然 老師 干焦 寫 曲 ， 寫 旋律 的 部份 ，
但是 《 點心擔 》 佮 《 出外人 》 ， 攏是 蕭泰然 老師 家己 寫 詞 ， 家己 寫 曲 ，
所以 這 歌詞 內面 ， 充滿 伊 對 臺灣 的 數念 ， 臺灣 食 的 物件 ， 猶閣有 伊 的 心情 。

◎ 語詞 ：
＊ 《 點心擔 》 的 歌詞
． 心涼脾土開\sim1-liang5-pi5-thoo2-khui1\ ： 啉著 咱 臺灣 特色 的 飲料 、
茶湯 ， 就 心涼脾土開 ， 這 蓋 口語 ， 定定 攏有 聽 人 咧 講 。
這 是 一个 形容 。 脾土\pi5-thoo2\ ， 算 胃口 的 意思 ， 予 你 胃口 足有 的 。 漢字 是 按呢 寫 。
 心\sim1\ 佮 土\thoo2\ ， 咱 欲 強調 ， 所以 兩 字 攏 無 變調 。
． 天差地\thinn1-tsha1-te7\ ：
啉著 美國 汽水 ， 佮 咱 臺灣 的 飲料 是 欲 按怎 比 ？ 天差地 。
咱 普通時仔 嘛 會使 提來 講 ， 感覺 差 足濟 ， 就是 講 天差地 。
例 ： 哎喲 ， 你 佮 伊 是 欲 按怎 比 ？ 真正 是 天差地 。
． 真正 𤺪|tsin1-tsiann3 sian7| ： 足濟 出國 的 朋友 ， 攏有 這个 體會 ， 講 咱 臺灣 物件 上好 食 ，
食著 外國 的 物件 ， 感覺 真正 𤺪\sian7\ ， 厭𤺪\ia3-sian7\ 的 意思 ， 心 想欲 啉 咱 臺灣 的 飲料 。
有 足濟 意思 ， 有當時仔 是 心情 頂懸 的 𤺪\sian7\ ， 有 可能 是 身體 疲勞 。
例 ： 我 今仔日 人 𤺪𤺪\sian7-sian7\ 。
𤺪篤篤\sian7-tauh4-tauh4\ 、 軟𩛩𩛩\nng2-kauh4-kauh4\ 。
． 楊桃湯\iunn5-to5-thng1\ ： 愛 注意 的 是 ， 咱 用 湯\thng1\ 來講 飲料 。
． 冬瓜茶\tang1-kue1-te5\ ： 茶 ， 無 代表 是 (tea) ， 佇 遮 茶 佮 湯 攏是 飲料 。 這 真正 足 臺語 氣 的 。
湯 ， 無一定 有 摻 鹽 ， 毋是 煮湯 的 彼个 湯 ， 茶 ， 無一定 有 茶葉 。
這馬 逐家 干焦 知影 欲 啉 {珍珠奶茶} 、 Ｘ Ｘ 汁\tsiap4\ 。
↓ ↓ 歌 內面 是 無 講著 ， 因為 咱 枵饞\iau1-sai5\ ， 感覺 好食 ， 所以 共 囥 入來 。
． 薁蕘\o3-gio5\ ： 逐家 可能 較 無 熟似 這个 字 ， 原本 是講\o3-gio5\ ， 愛玉 是 落尾 才 生 出來 的 。
gio5 這字 華語 無 ， 伊 欲 按怎 轉 ， 毋知 按怎 轉 ， 就 新 號 一个 名 。
咱 這馬 共 伊 救 轉來 ， 應該 講是 薁蕘\o3-gio5\ 。
． 粉圓\hun2-inn5\ ： 這馬 逐家 干焦 知影 真珠\tsin1-tsu1\ ， 去到 日本 ， 嘛是 足 紅 的 ，
毋是 號做 真珠 ， 𪜶 日本人 家己 閣 共 號 一个 名 ，
無彩 ， 因為 這个 物件 原本 的 名 ， 是 號做 粉圓 ， 臺灣 的 粉圓 。
． 貢丸\kong3-uan5\ ： 主要 是 咧 講 規个 若 球 。
． 肉圓\bah4-uan5\ ： 因為 肉圓 無一定 是 彼个 形 ， 可能 有的 扁 的 ，
有的 三角 的 ， 無一定 是 圓\inn5\ 的 一丸 。
這 兩个 uan5 ， 哪會 無仝 uan5 ？
咱 知影 這 兩種 物件 無仝 ，
一个 是 規个 肉 內底 ， 閣有 摻 其他 啥物貨 去 做 ，
肉圓 是 粉類 的 物件 ， 皮 閣 包餡 ， 所以 是 無仝 的 物件 。
＊ 《 出外人 》 的 歌詞
． 言語 會 通 心 袂通 gian5-gi2 e7 thong1 sim1 be7 thong1 ：
雖然 伊 會曉 講 英語 ， 毋過 感覺 心 猶是 袂 佮 外國人 相通 。
咱 若有 出國 去 蹛過 的 人 ， 攏 應該 有 這種 的 心情 。

三 、 看 戲齣\hi3-tshut4\ 講 臺語
◎ 掩來扯去 ， 嘛 賰 無偌濟|am1-lai5-tshe2-khi3 , ma7 tshun1 bo5-jua7-tsue7/am1-lai5-tshe2-khi3 , ma7 tshun1 bo5-lua7-tsue7/am1-lai5-tshe2-khi3 , ma7 tshun1 bo5-gua7-tsue7\ .
． 掩來扯去\am1-lai5-tshe2-khi3\ ： 這 愛 四字 連 做伙 ， 所以 來\lai5\ 愛 變調 。
掩\am1\ ： 就是 崁\kham3\ 起來 。 例 ： 共 目睭 掩\am1\ 起來 。
你 嘛 會當 講 am1 ， 抑是 講 傷濟 共 創 予 較少 的 。
扯\tshe2\ ： 本來 是 搝\khiu2/giu2\ 的 意思 。
扯 本來 是 較少 的 共 創 予 較 長 的 。
所以 是 掠長補短\liah8-tng5-poo2-te2\ 的 意思 。
共 掩 過來 ， 閣 共 扯 出去 ， 掩來扯去 ， 嘛是 仝款 ， 賰 無偌濟 。

◎ 卯死 ！ 卯死 ！ 你 這个 不死鬼 ！|bau2-si2 ! bau2-si2 ! li2 tsit4-e5 put4-su2-kui2 !|
． 不死鬼\put4-su2-kui2\ = 豬哥\ti1-ko1/tu1-ko1/tir1-ko1\ 、 豬哥神\ti1-ko1-sin5/tu1-ko1-sin5/tir1-ko1-sin5\
= 痴哥\tshi1-ko1\ 、 痴哥神\tshi1-ko1-sin5\
= 姼仔詼\tshit4-a2-khue1\ ， 足𠢕 詼 姼仔 的 。
欲 詼 姼仔 ， 因為 姼仔 媠 ， 想欲 佮 伊 按怎 ，
所以 有 彼種 想法 的 感覺 ， 所以 有人 講 姼仔詼 。
例 ： 彼个 查埔的 是 不死鬼 。 佮 男女 之間 有關係 。
例 ： 伊 是 一个 姼仔詼 ， 足𠢕 {撩妹} 。 彼 就是 詼 姼仔 。

2020 . 02 . 13 《 臺語 講 世事 》 ： 延平 郡王 鄭成功
一 、 看 新聞 講 臺語 ： 萬年季 大齣頭 攻 炮城
◎ 翻譯
華語 ： {炮竹 砰 砰 聲響 ， 此起彼落}
臺語 ： 炮仔聲 pin1-pin1-迸-迸 放 無 歇|phau3-a2-siann1 pin1-pin1-piang3-piang3 pang3 bo5 hioh4|
﹡ pin1-pin1-迸-迸 ， 確實 有 這个 聲 的 感覺 。
毋但 講 炮仔聲 ， 有當時仔 ， 咱 嘛會 講
例 ： 你 毋通 按呢 pin1-pin1-迸-迸 。
敢若 創甲 足 吵 的 ， 攏 會當 用 。
﹡ 咱 臺語 對 這个 聲 ， 一寡 字 、 詞 ， 攏 會當 形容 甲 足 好 的 。
咱 一般 所謂 的 狀聲詞\tsong7-siann1-su5\ ， 就是 欲 描寫 啥物 聲音 ，
親像 鳥仔 咧 叫 ， 是 啥物款 聲 ？ 吱吱嘎嘎\ki1-ki1-kah8-kah8\ 、
唧唧啾啾\tsih8-tsih8-thiu1-thiu1\ 這類 的 ， 攏是 咧 講 聲音 。 抑是
鐵仔 、 銅仔 的 物件 拄 做伙 ， 可能 會
鏗鏗鏘鏘\khing1-khing1-khiang1-khiang1\ ， 鑼 啦 、 鼓 啦 彼類 的 。
例 ： 這个 椅仔 敢若 怪怪 ， 咿咿歪歪\inn1-inn1-uainn1-uainn1\ 。
攏是 咧 講 聲 ， 這 攏 號做 狀聲詞 擬聲詞\gi2-siann1-su5\ 。

華語 ：{一名 中年 男子 一舉 攻進 炮城}
臺語 ： 一个 中年 查埔 ， 一下手 掔入 炮城|tsit8-e5 tiong1-lian5 tsa1-poo1 , tsit8-e7-tshiu2 khian1-jip8 phau3-siann5|
﹡ 因為 欲 掔 炮仔 ， 共 掔 入去 ， 掔入 炮城 。
﹡ 一下手\tsit8-e7-tshiu2\ ： 就是 一下仔\tsit8-e7-a2\ 都 按怎 ，
做 啥物 動作 ， 一下仔 都 按怎 。 咱 臺語 這種 的 足濟 。
例 ： 伊 一下 來 ，就 動跤動手 。
一下手 ， 抑是 一下 創啥 ， 有時仔 後壁 彼个 無一定 愛 講 ， 當然 欲 講 嘛是 會使 。
﹡ 掔\khian1\ ： 提 物件 共伊 掔 落去 。 漢字 就是 按呢 寫 。
因為 咱 手 的 動作 足濟 ， 這 其中 一種 ， 一般 可能 有 小可 攑懸 ， 足 大力 擲 對 較遠 的 所在 ，
按呢 叫做 掔 。

華語 ： {贏 得 滿堂彩}
臺語 ： 眾人仝一聲 共 呵咾|tsing3-lang5-kang7-tsit8-siann1 ka7 o1-lo2|
﹡ {滿堂} → 意思 講 足濟 人 咧 按怎 。
眾人仝一聲 ， 意思 就是 逐家 攏 仝款 感覺 按怎 ， 仝 一聲 共 呵咾 。

華語 ： {技巧 是 線 要 短 一點}
臺語 ： 鋩角 是 線 愛 較 短 咧|me5-kak4 si7 suann3 ai3 khah4 te2 leh4/mi5-kak4 si7 suann3 ai3 khah4 te2 leh4|
﹡ 鋩角\me5-kak4/mi5-kak4\ ： 漢字 就是 按呢 寫 。
鋩\me5\ ， 這字 咱 普通時 敢若 足 罕得 看 ， 本意 是 刀仔尖 的 部份 。

華語 ： {然後 要 看著 那 個 洞} ，
臺語 ： 彼 空 愛 相 予 準|hit4 khang1 ai3 siong3 hoo7 tsun2|
﹡ 相\siong3\ ： 就是 看 的 意思 。
有 閣較 特別 強調 一直 斟酌 看 ， 一直 佇 彼个 目標 。 ，特別 針對 彼个 物件 ， 就是 相 。
袂使 干焦 相準 ， 咱 臺語 咧 講 ， 愛 講 相 予 準 。
﹡ 予 hoo7 ： 看 予 真 ， 認 予 明 。 這 足 臺語 氣 的 。
例 ： 咱 愛 食 予 飽 ， 睏 予 飽 。
食 予 伊 飽 → 食 予 飽 ， 睏 予 伊 飽 → 睏 予 飽 ，
其實 攏有 彼个 伊 ， 咱 共 伊 省略 ， 對象 省略 。
這馬 真濟 人 這个 予 攏 無去 矣 。

華語 ： {相傳 是 鄭成功 訓練 士兵 ， 投擲 火藥}
臺語 ： 傳說 講是 鄭成功 訓練 兵仔|thuan5-suat4 kong2 si7 Tenn7-sing5-kong1 hun3-lian7 ping1-a2/huan5-suat4 kong2 si7 Tinn7-sing5-kong1 hun3-lian7 ping1-a2|
掔 銃藥|khian1 tshing3-ioh8|
﹡ 銃藥\tshing3-ioh8\ ： 銃\tshing3\ 是 這字 。

華語 ： {後來 民間 就 仿效} ，
臺語 ： 落尾 民間 趁樣|loh8-bue2 bin5-kan1 than3-iunn7|
﹡ 咱 除了 講 後來 以外 ， 嘛 會當 講 落尾\loh8-bue2\ 按怎 。
﹡ 趁樣\than3-iunn7\ ： 趁\than3\ ， 就是 → 共 學 ， 共 模仿。
有 樣 看樣 ， 無 樣 家己 想|u7 iunn7 khuann3 iunn7 , bo5 iunn7 ka1-ki7 siunn7|
= 有 樣 趁\than3\ 樣 ， 無 樣 家己 想 。

華語 ： {演變 成 攻 炮城 的 遊戲}
臺語 ： 變做 攻 炮城 的 耍奕|pian3-tso3 kong1 phau3-siann5 e5 sng2-i7|
﹡ 耍奕\sng2-i7\ ： 例 ： 你 欲 耍\sng2\ 這 無 ？ 你 欲 奕\i7\ 這 無 ？
本來 單獨 用 是 (OK) ， 落尾 這 兩 字 鬥 起來 ， 當做 遊戲\iu5-hi3\ 。

華語 ： {決賽 奪 冠 拿 走 一萬 元 獎金 的}
臺語 ： 決賽 著 頭名 共 一萬 箍 賞金 𢯾去|kuat4-sai3 tioh8 thau5-mia5 ka7 tsit8-ban7 khoo1 siunn2-kim1 mooh4-khi3|
﹡ 頭名\thau5-mia5\ ： 第一名 、 冠軍 。
冠軍\kuan1-kun1\ ， 算是 書面語 ， 落尾 愈來愈 普遍 ， 嘛是 會使 ，
 頭名 較 口語 ， 莫 共 袂記得 。
﹡ 賞金\siunn2-kim1\ ： 咱 以早 就 講 用 賞\siunn2\ 的 ， 賞 幾 箍 ， 賞 偌濟 ，
 欣賞\him1-siong2\ → 賞\siong2\ ， 文言音 ； 賞\siunn2\ ， 白話音 。
﹡ {拿走} → 𢯾\mooh4\ ， 咱 用 𢯾\mooh4\ 可能 是 有 較 譀 ，
毋過 就是 一个 形容 ， 袂輸 講 足 濟 足 濟 的 意思 ， 就 愛 用 𢯾 ，
咱 知影 𢯾 的 動作 ， 敢若 袂輸 足濟 ， 你 就 愛 用 𢯾 ，
你 毋是 干焦 提\theh8\ ， 毋是 干焦 按呢 拈\ni1\ 的 ，
用 提 的 感覺 少少仔 ， 用 𢯾 的 ， 哇 ~ 足濟 的 ， 較 歡喜 。

二 、 講予 你 知 ： 鄭成功
講著 鄭成功 ， 佇 咱 臺灣 ， 真正 是 囡仔 大人 攏 捌 伊 ， 實際上 到底 鄭成功 是 啥物款 的 人 ？
◎ 鄭成功 的 身世
＊ 老爸 中國 福建 人 ， 老母 日本 「Nagasaki」 人
鄭成功 伊 老爸 ， 非常 的 有名 ， 是 中國 福建 遐 的 人 ， 號做 鄭芝龍\Tenn7-tsi1-liong5/Tinn7-tsi1-liong5\ ，
講 是 海賊 嘛 會使 ， 海商\hai2-siong1\ 嘛 會使 ， 佇 彼个 時代 ， 非常 有 影響力 。
伊 的 媽媽 是 日本 「Nagasaki」 遮 的 人 。
＊ 日本 出世 ， 七 歲 才 轉去 福建 泉州
鄭成功 伊 是 佇 日本 出世 ， 佮 媽媽 生活 七 年 。
七 歲 了後 ， 才 予 𪜶 爸爸 𤆬\tshua7\ 去 福建 泉州 栽培 教育 。
＊ #南明# 唐 王 重要 將領\tsiong3-nia2\ ， 賜 國姓 朱 、 名 成功
彼个 時陣 ， #大明國# 連鞭 就欲 滅亡 去 矣 ， 所以 佇 中國 的 東南爿 ，
有 幾个仔 王 繼續 明 國 的 政治 。
佇 南爿 有 一个 叫做 唐 王 ， 就是 鄭芝龍 咧 共 支持 。
唐 王 佮 鄭芝龍 互相 需要 ， 所以 鄭芝龍 共 伊 的 後生 鄭成功 介紹 去 ，
變做 唐 王 的 重要 大將 ， 唐 王 賜 伊 一个 國姓 朱 ， 名 成功 。
＊ 老爸 投降 清 軍 ， 清 軍 共 伊 老母 刣死
唐 王 失敗 了後 ， 想袂到 鄭芝龍 投降 清 軍 ， 鄭成功 無欲 投降 ，
勸 袂 聽 ， 閣 加上 彼个 時陣 ， 大清國 的 軍隊 ， 共 𪜶 老母 刣刣 死 ，
鄭成功 非常 受氣 。
＊ 改 支持 桂 王 ， 受 封 延平郡王\Ian5-ping5-kun7-ong5\ 
鄭成功 就 改 支持 另 一个 王 桂 王 ， 受 封 延平郡王 。

◎ 鄭成功 過 臺灣 的 歷史
＊ 佮 清 軍 相戰 失敗 ， 欲 揣 軍事 基地
彼个 時陣 ， 鄭成功 佇 中國 東南爿 的 海岸 遮 ， 佮 大清國 對抗 。
鄭成功 佇 南京 戰爭 戰敗 了後 ， 就 足 急 的 ， 想欲 揣 一个 所在 ，
繼續 伊 軍事 的 基地 。
毋是 為著 欲 拍 荷蘭人 ， 才來 臺灣 ， 其實 伊 是 欲 揣 一个 軍事 基地 。
＊ 臺南 鹿耳門 起山 ， 戰贏 荷蘭
鄭成功 相著 臺灣 ， 經過 伊 完整 的 計畫 ， 來到 臺灣 臺南 鹿耳門 起山 。
＊ 成做 漢人 佇 臺灣 頭一个 政權
來到 臺灣 了後 ， 戰贏 荷蘭 ， 變做 漢人 佇 臺灣 頭一个 政權 。
＊ 軍隊 穿 鐵甲 𠢕\gau5\ 戰 ， 袂輸 鐵人
鄭成功 的 軍隊 ， 訓練 甲 非常 的 厲害 ， 穿 鐵甲 ， 閣 足𠢕 戰 ，
袂輸 鐵人 仝款 ， 有 非常 濟 的 傳說 。

◎ 鄭成功 佇 臺灣 的 傳說
＊ 鐵砧山\Thih4-tiam1-suann1\ 劍井\kiam3-tsenn2/kiam3-tsinn2\ 、 新北 鶯歌石 、 基隆 仙洞
臺中 鐵砧山 聽講 有 一个 井 ， 為啥物 佮 鄭成功 有關係 ？
因為 彼个 時陣 ， 鄭成功 軍隊 去到 鐵砧山 的 所在 ， 無 水 通 啉 欲按怎 ？
鄭成功 提 伊 的 劍 ， 佇 塗跤 揬 一下 ， 就 一个 井 走 出來 矣 。
鐵砧山 的 劍井\kiam3-tsenn2/kiam3-tsinn2\ 就 變做 一个 傳說 。
閣有 真濟 所在 嘛有 ， 譬如 講 新北市 的 鶯歌石 、 基隆 的 仙洞 ，
佮 鄭成功 聽講 有關係 。
＊ 鄭成功 毋捌 離開 臺南
根據 歷史上 的 文獻 記載 ， 鄭成功 根本 都 毋捌 離開 過 臺南 。
＊ 佇 臺灣 四 個月 就 過身
鄭成功 來到 臺灣 了後 ， 四 個月 就 過身去 矣 。
＊ 傳說 無影無跡
＊ 反映 漢人 共 伊 看做 開基祖
漢人 感覺 鄭成功 是 來 咱 臺灣 開基祖 ， 才有 真濟 佮 伊 有關係 的 傳說 。

◎ 鄭成功 的 歷史 定位
鄭成功 確實 是 對 臺灣 非常 重要 的 一位 人物 ， 影響 咱 臺灣 歷史 ， 非常 深 ， 非常 遠 ， 咱 應該 愛 好好仔 來 共 研究 一下 。 但是 咱 過去 ， 咱 看 鄭成功 攏 足 簡單 幾个 形象 ， 這个 形象 攏是 政權 予 咱的 。
＊ 清國 ： 忠義 典範 → 日本 ： 合理化\hap8-li2-hua3\ 殖民 → 國民黨 ： 民族 英雄
明明 鄭成功 佮 大清國 咧 相戰 ， 但是 清國 來到 臺灣 了後 ， 竟然 講
伊 是 一个 忠義 的 典範 ， 按呢 方便 大清國 會當 來 統治 。
所以 大清國 佇 臺灣 足濟 所在 ， 有 起廟 ， 欲來 拜 鄭成功 。
到 日本時代 ， 換 日本人 來 了後 ， 日本人 為著 欲 合理化 𪜶 的 殖民 ，
因為 拄好 鄭成功 的 媽媽 是 日本人 ， 欲 共 廟 攏 改做 神社 。 閣來 ，
國民黨 戰輸 ， 來到 臺灣 ， 閣 因為 鄭成功 佮 𪜶 有淡薄仔 相 ，
因為 鄭成功 就是 欲 佇咧 臺灣 ， 拍 轉去 中國 ， 國民黨 有 仝款 的 思想 ，
所以 就 講 鄭成功 是 民族 英雄 。
咱 知影 鄭成功 毋是 為著 欲 拍 荷蘭人 ， 才來 臺灣 ， 伊 是 欲 揣 基地 。
＊ 臺南市 民族 英雄 鄭成功 祭典
這馬 佇 臺南 ， 每 一年 攏有 辦 民族 英雄 鄭成功 祭典 ， 辦 了 足久 ，
本來 攏是 臺南市 咧 辦 ， 尾仔 ， 內政部 派 內政部長 來 做　主祭官\tsu2-tse3-kuann1\ 。
＊ 無 注重 原住民 歷史
但是 這項 代誌 ， 原住民 的 朋友 感覺 無合理 ， 對 𪜶 來講 無 尊重 ，
因為 鄭成功 佇 臺灣 的 時陣 ， 確實 傷害 真濟 原住民 。
＊ 取消 派 內政部長 做 主祭
這馬 的 做法 ， 為著 欲 注重 多元 的 意見 ， 這个 祭典 閣 轉去 臺南市 ，
內政部 無閣 欲 派人 來 做 主祭官 。
鄭成功 足濟 代誌 ， 咱 需要 好好仔 來 研究 ， 但是 咱 這馬 知影 ， 咱 若 看 歷史 ， 看 歷史 人物 的 時陣 ， 毋通 有 一種 對 統治者 的 角度 來看 ， 咱 應該 愛 還 歷史 人物 應該 有的 面貌 。

咱 （ 民視 ） 【 臺灣 學堂 】 有 一个 節目 ， 號做 《 臺灣 的 覺醒 》 ， 內面 講著 鄭成功 ， 講甲 足 詳細 的 ， 歡迎 觀眾 朋友 會當 去 看 。

◎ 語詞 ：
． 郡王\kun7-ong5\ ： 介紹 逐家 按呢 的 讀法 。
郡\kun7\ ， 單字 是\kun7\ ， 第 七 調 。 後壁 有 → 王 ， 郡 就 愛 變調 。
． 毋是勢\m7-si7-se3\ ： 普通時 愛 按怎 用 ？
會 加一 个 看 ， 較濟 ， 就是 看 毋是勢 。
例 ： 看 毋是勢 ， 緊 愛 旋 。 毋是勢 = 看 毋是勢 。
準算 無 看 ， 嘛是 意思 看 省略 ， 判斷 講 無啥 拄好 ，
所以 按怎 。 運用 上 口語 猶是 有 一个 看 的 意涵 佇 遐 。
例 ： 哎喲 ， 你 佮 伊 是 欲 按怎 比 ？ 真正是 天差地 。
． 鹿耳門\Lok8-ni2-mng5\ ： 臺南 遐 的 地號名 ， 介紹 讀音 予 逐家 知影 。
． 起山\khi2-suann1\ ： 這 敢若 較 罕得 聽著 ， 是 對 船頂 起去 岸頂\huann7-ting2\ 的 意思 ，
所以 是 登陸\ting1-liok8\ 。
＊ 這字 起\khi2\ ， 咱 臺語 非常 重要 的 一个 字 ， 有 足濟 意涵 ， 譬如 講
． 起魔公\khi2-moo5-kong1\ ： 起痟\khi2-siau2\ ， 逐家 就 知影 。
按呢 嘛好 ， 抑無 ， 逐改 攏 講 → 痟查某 ， 這馬 有 一个 公的 出來 。
例 ： 你 毋通 閣 起魔公 矣 ！
 起番顛\khi2-huan1-tian1\ 的 意思 。
． 起油\khi2-iu5\ ： {瀝油}
． 起雷\khi2-lui5\ ： 佮 開始 仝 意思 ， 開始 咧 霆雷 。
． 一起 官司|tsit8-khi2 kuann1-si1| ： 就是 一件 、 一項 的 意思 。
這 毋是 華語 {一起 官司} 有用 ， 臺語 嘛 會使 按呢 用 。
． 價錢 出 較 起 咧|ke3-tsinn5 tshut4 khah4 khileh4| ： 這 起 是 啥物 起 ？
意思 ： 你 較 {阿莎力} 「あっさり」 a1-sa2-lih4 咧 ， 你 著 緊 講講咧 ！
毋但 講價數 會使 起 較 起 咧 ，
例 ： 你 這杯 你 嘛 啉 較 起 咧 ！ 欲 啉 ， 無愛 啉 ， 緊咧 ， 一句話 。
． 背反\pue7-huan2\ ： 應該 是 佮 反背\huan2-pue7\ 仝 意思 ， 兩種 講法 攏有

三 、 看 戲齣\hi3-tshut4\ 講 臺語
◎ 真正 欲 佯恬恬|tsin1-tsiann3 beh4 tenn3 tiam7-tiam7/tsin1-tsiann3 beh4 tinn3 tiam7-tiam7|
這 足 口語 的 ， 但是 這馬 佯\tenn3/tinn3\ ， 逐家 攏 袂曉 佯 矣 ，
逐家 較 會曉 激\kik4\ 的 款 ， 激恬恬 、 佯恬恬 ， 意思 仝款 。
． 激\kik4\ 佮 佯\tenn3/tinn3\ ， 意思 仝款 ，
 激 ， 刁工 欲按怎 ， 佯 的 本意 是 假影 按怎 的 意思 。
例 ： 佯恬恬 ， 佯毋知 ， 佯死 ， 佯空佯痟\tenn3-khong1-tenn3-siau2/tinn3-khong2-tinn3-siau2\ ， 佯生 ， 佯睏 。
所以 佯 攏 較 恬 ， 激 會 較 激動 。
． 恬恬\tiam7-tiam7\ ： 主要 是 合喙 音 ” (m) ” ， 華語 無 。 毋是 莫 講話 ， 喙 閣愛 合起來 。

◎ 莫 佇 遐 數想|mai3 ti7 hia1 siau3-siunn7|
莫 佇 遐 數想|mai3 ti7 hia1 gong7-siunn7|
較早睏較有眠|khah4-tsa2-khun3-khah4-u7-bin5|
字幕 的 華語 是 寫 ： {不要 做 白日夢}

2020 . 02 . 20 《 臺語 講 世事 》 ： 全國 客家 日
﹡ 每 一年 舊曆 的 一月 二十 ， 天 穿 日 tien1 ˊ con1 ˊ ngid1 ˋ 是 全國 客家 日 。
﹡ 華語 句型 V + 著 ， 是 {進行式} ， 臺語 按怎講 ？
咱的 用法 佮 華語 無仝款 ， 毋是 按呢 講 ， 是 其他 講法 。
﹡ 客話 嘛是 會使 用 臺羅 來 寫 ， 咱 照 彼个 音 ， 照 臺羅 規則 來 寫 。
﹡ {苜蓿芽} → 『苜蓿\bok8-siok4』  ， 『金花菜\kim1-hue1-tshai3』 
這款 較 現代 、 逐家 咧 用 的 物件 ， 毋管 按怎 講法 ， 咱 愛 有 一个 單位 ， 來 共 確定 落來 ，
按呢 較 好勢 。
． Ｘ 氣 ： 活氣\uah8-khui3\ 、 媠氣\sui2-khui3\ 、 緊氣\kin2-khui3\ 、 䆀氣\bai2-khui3\
． 毛斷\moo5-tng7\ ： 兩个 漢字 讀 臺語 音 ， 來 標寫\piau1-sia2\ 外來語 的 做法 ， 音譯 。
這个 詞 毋是 咱 發明 的 ， 日本時代 就有 矣 。
． X 氣 X 觸 ： 會當 參考
《 講 臺語 當 著時 》 ： 重疊 的 四字詞\si3-ji7-su5/si3-li7-su5\ 2017 . 08 . 31 ← 有 連結

一 、 看 新聞 講 臺語 ： 哈 客 嘉年華 鄉親 歡喜 鬥鬧熱
◎ 翻譯
華語 ： {後頭 跟 著 迎親 的 隊伍}
臺語 ： 後壁 迎親 的 人陣 綴咧|au7-piah4 ngia5-tshin1 e5 lang5-tin7 tue3-leh4|,
﹡ 華語 句型 ： 動詞 + 著 ， 臺語 按怎講 ？
例 ： {他 吃 著 好吃 的 東西 。} → 伊 當咧 食 好食物 。
這馬 真濟 人 攏會 講 → 伊 食 著 好食 的 物件 。
是 伊 有 食著 的 意思 → {他 吃 到 了 …}
例 ： 伊 穿 著 一領 媠衫 。 （ X ）
華語 動詞 + 著 是 {進行式} ， 臺語 毋是 按呢 講 ， 是 其他 講法 。
譬如 講 → 啥物 啥物 綴咧 ， 抑是 講 ， 當咧 按怎 ， 咱的 講法 無一定 是 啥物 著 。
咱 若講 啥物 著 ， 譬如 講 ：
伊 有 食著 ， 別人 攏 無 食著 。 → {他 吃 到了 ， 別人 沒 吃 到 。}
咱的 著 是 按呢 用 的 ， 佮 華語 無仝款 ， 逐家 毋通 濫做伙 。
以這个 句 做 例 ， {後頭 跟 著 迎親 的 隊伍} ，
咱 臺語 → 後壁 迎親\ngia5-tshin1\ 的 人陣\lang5-tin7\ 綴咧 ， 咱 共 綴咧 囥 後壁 ， 有 一个 用意 ，
因為 臺語 通常 大部份 後壁 是 重點 ， 講到 上後壁 彼个 重點 ， 所以 咱 共伊 囥 後壁 。
當然 你 若欲 頭前 囥 ， 嘛是 會使 ， 後壁 綴 迎親 的 人陣 ， 就 毋免 著\tioh8\ ，
毋免 綴著 。

華語 ： {熱熱鬧鬧 的 展現 出 客家人 迎娶 時 的 盛況}
臺語 ： 共 客人 鬧熱滾滾 的 大場面|ka7 Kheh4-lang5 lau7-jiat8-kun2-kun2 e5 tua7 tiunn5-bin7|
總 搬 出來|tsong2 puann1 tshut4-lai5|
﹡ {客家人} ， 咱 講 客人 ， 𪜶 家己 嘛 講 『客人\hag1 ˋ ngin1 ˇ』 。
 『客家人\hag1 ˋ ga1 ˊ ngin1 ˇ』 是 特別 欲 強調 ， 一寡 歌詞 內底 有 講著 ，
其實 𪜶 口語 攏 講 『客人\hag1 ˋ ngin1 ˇ』 ， 咱 講 客人 就 會使 。
例 ： 客 菜 、 客人 、 客話 。
﹡ 搬\puann1\ ： 一般 是 搬徙\puann1-sua2\ 的 搬 ，
 搬戲\puann1-hi3\ 的 搬 ， 嘛有 展現\tian2-hian7\的 意思 。
咱 佇 遮 用 搬 袂䆀 。 {展現 出來} → 總 搬 出來 。

華語 ： {撐 起 油紙傘}
臺語 ： 油紙傘 攑咧|iu5-tsua2-suann3 giah8-leh4|
﹡ 拄才 綴咧 仝款 ， 咱 這馬 講 攑咧 ， 啥物貨 攑咧 ，
啥物 物件 這个 動作 囥佇 後壁 。
雨傘 是 用 攑\giah8\ 的 。

華語 ： {把 山歌 生動 描繪 出 客家 山歌 的 情景}
臺語 ： 共 客人 山歌 內底 的 情境|ka7 kheh4-lang5 san1-ko1 lai7-te2 e5 tsing5-king2|
跳 予 真 活氣|thiau3 hoo7 tsin1 uah8-khui3|
﹡ 咱的 句型 ： 共 … … 按怎 。
﹡ 山歌\san1-ko1\ ： 照 客話 的 音 ， 咱 用 文言音 唸\san1-ko1\
若 用 白話音 suann1-kua1 就 佮 客人 𪜶的 音 差 傷濟 。
﹡ 活氣\uah8-khui3\ ： 咱 以前 嘛 講過 ， Ｘ 氣 ， 例 ： 媠氣 。
跳 予 真 活氣 ， 有人 感覺 講 跳 甲 真 活氣 ， 毋是 袂使 。
 予\hoo7\ 足 臺語 氣 的 。
例 ： 我 今仔日 穿 予 誠 媠氣 。
共伊 罵 予 真 落氣 。
補充 ： Ｘ 氣 ： 活氣\uah8-khui3\ 、 媠氣\sui2-khui3\ 、 緊氣\kin2-khui3\ 、 䆀氣\bai2-khui3\ 。

華語 ： {皮 是 用 粄條 做的 ， 包 一 些 小菜}
臺語 ： 皮 是 粿仔 做的|phue5 si7 kue2-a2 tso3 e5/phue5 si7 kue2-a2 tsue3 e5 ,
包 一寡 物配|pau1 tsit8-kua2 mih8-phue3|
﹡ {粄條} ， 就是 咱 臺語 講的 粿仔\kue2-a2\ ，
若是 客語 ， 咱 特別 講 一个 『面帕粄\mien2-pha2-pan3』 。
客話 嘛是 會使 用 臺羅 寫 ， 咱 照 彼个 音 ， 照 臺羅 規則 來 寫 。
﹡ {包 一些 小菜} ， 就是 咱 臺語 講的 包 一寡 物配 。
通常 咱 咧 配飯 、 配 糜 的 一寡 小菜 ， 彼種 攏 講 → 物配\mih8-phue3\ 。
若無 按呢 講 ， 就 愛 共 學 起來 。

華語 ： {還 有 苜蓿芽}
臺語 ： 閣有 苜蓿芽 、 有 肉酥|koh4 u7 bok8-siok4-ge5 , u7 bah4-soo1|
閣有 金花菜 、 有 肉酥|koh4 u7 kim1-hue1-tshai3 , u7 bah4-soo1|
﹡ {苜蓿芽} ， 這 是 外國 來 的 物件 。
有一寡 新的 名詞 ， 咱 會 照 漢字 講 彼个 臺語 漢字 的 發音 就是 。
按呢 是 小可 較 奇怪 ， 因為 咱 講 芽 的 物件 ， 譬如 講 豆菜 ， 咱 袂 講 豆菜芽 。
敢若 較 無人 講過 ， 可能 某一个 所在 有 講 ， 就是 金花菜\kim1-hue1-tshai3\ 。
這款 較 現代 、 逐家 咧 用 的 物件 ， 毋管 欲 按怎 講法 ， 咱 愛 有 一个 單位 ， 來 共 確定 落來 ，
按呢 較 好勢 。

華語 ： {很 有 現代感 ， 現代 又 古典} 。
臺語 ： 毛斷 閣有 古早味|moo5-tng7 koh4 u7 koo2-tsa2-bi7| .
﹡ 毛斷\moo5-tng7\ 英語 (modern) 的 音 ， 用 臺語 漢字 的 倚音 共 寫出來 ，
兩个 漢字 讀 臺語 音 ， 來 標寫 一个 外來語 的 做法 ， 音譯 。
這个 詞 毋是 咱 發明 的 ， 日本時代 就有 矣 。
例 ： 墨擔羅\Bak8-tann1-lo5\ ， 以 漢字 的 臺語 音 ， 寫 外來語 的 音 。
彼个 品牌 ， 若是 彼陣 入來 咱 臺灣 ， 咱 臺灣 社會 是 臺語 社會 ，
有 可能 就是 按呢 寫 ， 用 臺語 音 去 翻 。
有 廣告 的 ， 咱 袂使 講 出來 ， 食 ” 和 肉 佮 ham7-bah4-kah4 ” 的 所在 。
註 ： 和肉佮\ham7-bah4-kah4\ ： 請 參考 2017 . 09 . 21 《 講 臺語 當 著時 》 ： 臺語 的 腔口 差

二 、 講 予 你 知 ： 全國 客家 日
每 一年 的 舊曆 一月 二十 ， 就是 全國 客家 日 。
◎ 族群 佮 信仰
＊ 臺灣 第二 大 族群 ， 荷蘭 殖民 時期 就佇 臺灣
客家 族群 是 咱 全 臺灣 第二 大 的 族群 。
根據 歷史 資料 來看 ， 客家 族群 佇 荷蘭 殖民 時期 ， 就 已經 來到 臺灣 。
尾仔 ， 大清 帝國 禁止 一寡 客家 族群 來 臺灣 ， 所以 伊 人數 較 擋牢 咧 。
但是 慢慢仔 佇 咱 臺灣 繼續 生活 。
＊ 信仰 土地公\thoo2-ti7-kong1\ 、 龍神 、 三山國王\sam1-san1-kok4-ong5\ 、
三官大帝\sam1-kuan1-tai7-te3\ 和 義民爺 等
𪜶 有 足濟 信仰 ， 包括 咱 這馬 看著 的 土地公 ， 算是 上 有名 的 。
咱 若 講著 客家 族群 ， 攏 知影 𪜶 信仰 土地公 ， 號做 → 『伯公\bag1ˋgung1ˊ』
＊ 義民 信仰 大量 出現 佇 林爽文 事件 了後
義民 信仰 對 客家 族群 來講 ， 是 非常 重要 的 信仰 。
義民 就是 古早時代 ， 若是 發生 戰爭 ， 抑是 民變 等等 ，
真濟 當地 的 人士 ， 民間 的 人士 ， 為著 欲 保護 家鄉 ， 出來 犧牲 性命 ，
這 就 變做 是 義民\gi7-bin5\ 。
雖然 毋是 干焦 客家 族群 有 義民廟 ， 但是 大部份 攏 出現 佇 客家 族群 生活 的 地區 。
義民 信仰 大量 出現 佇 林爽文 事件 了後 ， 因為 彼時陣 ， 民變 非常 濟 。
＊ 舊曆 七月 二十 義民節 普渡
客家 族群 對 義民 信仰 ， 就 表現 佇 舊曆 七月 二十 ， 攏有 義民節 普渡 。
佮 咱 普通 所 知影 的 普渡 ， 真濟 風俗 攏 仝款 ， 但是 有 一个 足 特別 的 ，
就是 𪜶 佇 這工 ， 有 賽 豬公 ， 抑是 比 羊仔角 啥物人 較 長 ， 這款 傳統 。

◎ 客家 料理 特色
客家 族群 的 特色 ， 嘛會 表現 佇 𪜶的 料理 頂懸 。
＊ 勤儉 無愛 討債 食物
客家 族群 勤儉 ， 無愛 討債 物件 ， 所有 的 材料 ， 攏會 用 到 上尾仔 。
所以 發展 出 一種 講法 ， 『四 炆 四 炒\si1 vun3 si1 tshau2』 。
＊ 『四 炆 四 炒\si1 vun3 si1 tshau2』
這款 出菜 的 形式 。
＊ 『四 炆』 ： 是 鹹菜 燖 豬肚 ， 燖 炕肉 ， 排骨 燖 菜頭 ， 肥 湯 燖 筍乾
『炆\vun3』 ， 有淡薄仔 親像 燖\tim7\ 的 感覺 ， 就是 大鼎 煮 了後 ，
閣 共 翕\hip4\ 幾 分鐘 仔 ， 予 伊 溫度 有夠 ， 共 物件 會當 燖 甲 較 爛 的 。
『四 炆』 ： 就是 有 四 齣 用 炆 這款 方式 所做的 菜 ， 包括 ： 鹹菜 燖 豬肚 ， 燖 炕肉\khong3-bah4\ ，
排骨 燖 菜頭 ， 肥 湯 燖 筍乾
＊ 『四 炒』 ： 是 客家 炒肉 ， 豬腸\ti1-tng5/tu1-tng5/tir1-tng5\ 炒 薑絲 ， 鴨血\ah4-hueh4/ah4-huih4\ 炒 韭菜 ， 豬肺 王梨 炒 木耳

◎ 語言 文化 保存 佮 全國 客家 日 
＊ 臺灣 客話 分做 四縣 、 海陸 、 大埔 、 饒平 、 詔安\tsiau3-an1\ 等 腔口
臺灣 客話 分做 足濟 腔口 ， 有 四縣 、 海陸 、 大埔 、 饒平 、 詔安 等等 。
佇 二次大戰 進前 ， 真濟 客家 社區 ， 講 客語 來 溝通 ， 是 四常 的 代誌 。
這个 國民政府 來到 臺灣 了後 ， 就 實施 {國語 政策} ， 所以 真濟 客家 族群 的 朋友 ，
就 開始 慢慢仔 {講 國語} ， 閣有 真濟 客家 朋友 蹛 的 所在 ， 講 臺語 的 人 較濟 ，
所以 嘛有 真濟 客家 族群 就 變做 講 臺語 。
＊ 客家 文化 落坐\loh8-tshe7\
所以 𪜶的 客話 就 慢慢仔 落坐 。
＊ 兩千 空一 年 六月 成立 客委會 ， 兩千 空 十七 年 通過 客家 基本 法
兩千 空一 年 六月 ， 政府 有 成立 客委會 。
閣佇 前幾年 仔 ， 兩千 空 十七 年 通過 《 客家 基本 法 》 。
所以 這馬 ， 毋管 是 組織 ， 抑是 法律 頂懸 ， 攏有 濟濟 的 資源 ， 予 客家 族群 會當 繼續 保存 、
復興 𪜶的 文化 佮 語言 。
＊ 每年 舊曆 一月 二十 天穿日\thian1-tshuan1-jit8/thian1-tshuan1-lit8\ ， 定做 全國 客家 日 。

◎ 各地 客家 文化 活動
＊ 五月 新北 、 桃園 、 新竹 、 臺中 、 彰化 、 南投 ， 七 縣市 客家 桐花祭\tong5-hue1-tse3\ 
＊ 七月 各地 義民廟 全國 義民祭 
＊ 客庄 十二 大 節慶
歡迎 咱 所有 的 朋友 會當 去 參與 ， 更加 來 了解 客家 族群 的 文化 。

◎ 語詞 ：
． 土地公\thoo2-ti7-kong1\ ： 這 是 咱 這爿 的 講法 。
𪜶的 音 叫做 『伯公\bag1ˋgung1ˊ』 。
． 豬公\ti1-kong1/tu1-kong1\ ： 專門 飼 拜拜 欲 用 的 彼種 大隻 豬 。
大隻 豬 才 會使 號做 豬公 ， 專門 飼 足 肥 、 足 大隻 彼種 的 。
若是 查埔 豬 ， 是 號做 豬公\ti1-kong1/tu1-kang1\ 。
仝款 漢字 ， 大隻 欲 提來 拜 的 ， 才 號做 豬公\ti1-kong1/tu1-kong1\ 。
． 義民廟\gi7-bin5-bio7\ ： 濁音 “ (g) ” 、 “ (b) ” ， 三 字 攏有 ， 濁音 攏愛 發出來 ，
濁音 若 落\lak4\ 去 ， 咱 臺語 真正 毋成 臺語 ， 無 特色 。
． 桐花祭\tong5-hue1-tse3\ ： 桐\tong5\ ， 是 文言音 ， 有人 講 會當 讀 白音\tang5\
油桐花\iu5-tang5-hue1/iu5-tong5-hue1\ ， 攏 有人 講 。
﹡ 料理 的 時陣 ， 會用 啥物款 方式 ？
． 用 翕\hip4\ 的 ， 用 燖\tim7\ 的 ， 這个 音 算是 臺語 特色 ， 就是 合喙 。
不管 是 短音 入聲 hip4 的 “ (p) ” ， 抑是 長音 tim7 的 “ (m) ” ， 攏愛 合喙 ， 這 嘛是 臺語 的 一種 特色 。
翕\hip4\ ： 用 蓋 共 崁起來 ， 共 翕 一段時間 ， 共 翕 較 熟 一下 。 翕 無一定 有 開火 。
翕相\hip4-siong3/hip4-siong7\ ， 嘛是 這个 翕\hip4\ 。
燖\tim7\ ： 嘛是 需要 時間 ， 慢慢仔 去 炕\khong3\ 、 去 燖 ， 有 開火 。
﹡ 對 客家 無仝 腔 來講 這个 菜 有 無仝款 的 講法 ，
親像 咱 會 干焦 講 韭菜\ku2-tshai3\ ， 但是 𪜶 有 腔口 差 ，
海陸\hai2-liok8\ 的 ， 伊 會 講 『韭菜\giu1 ˊ coi1 ˇ』 。
四縣 腔 的 就是講 『快菜\kuai1 coi1』
． 天穿日\thian1-tshuan1-jit8\ ： 是 欲 教 這个 名詞 按怎講 ， 咱 用 文言音 讀 。
 女媧\lu2-o1\ 補 天 的 彼个 日子 。
客家 族群 對 天穿日 非常 重視 。
人 愛 歇睏 ， 土地 嘛愛 歇睏 ， 誠 環保 的 一个 概念 。
用 臺羅 來 寫 客話 的 音 ， 咱 有 寫 變調 ， 對 客語 來講 ，
伊 大部份 是 一个 字 啥物 調 就是 啥物 調 ， 大部份 免 變調 。

三 、 看 戲齣\hi3-tshut4\ 講 臺語
◎ 阮 這 乎 號做 相欠債|gun2 tse1 honnh4 ho7-tso3 sio1-khiam3-tse3|
阮 這 乎 號做 相欠債|guan2 tse1 honnh4 ho7-tso3 sann1-khiam3-tse3|
． 乎\honnh4\ ： 驚仔 逐家 無啥 會曉 讀 。 《 教典 》 取 這字 。
這種 語 母 的 一寡 較 表達 情緒 、 感嘆 啥 ， 會使 考慮 用 羅馬字 寫 ， 因為 伊 就是 一个 聲 爾 。
honnh4 ， “ (n n) ” 要 帶 鼻音 ， 尾字 “ h ” 是 入聲 ， 愛 較 短 咧 。
． 相欠債\sio1-khiam3-tse3/sann1-khiam3-tse3\ ： 意思 是 互相 有 欠錢 ， 抑是 欠 啥物貨 ， 無一定 是 錢 ，
這个 所在 是 咧 講 感情 上 ， 若 用 相欠債 來講 ， 通常 是 翁仔某 ， 抑是 愛人仔 ，
這 中間 有 足濟 債 ， 亂操操 ， 理 袂 清楚 ， 足 亂 ， 足 複雜 ， 用 相欠債 一句話 就 講完 矣 。

◎ 我 就是 大嚨喉空 啦|gua2 to7-si7 tua7-na5-au5-khang1 lah4|
． 大嚨喉空\tua7-na5-au5-khang1\ ： 佮 放送頭\hong3-sang3-thau5\ 無仝款 。
這个 是 大聲 爾 ， 咧 講 聲音 ， 無一定 是 愛 四界 講 。

◎ 假仙假觸\ke2-sian1-ke2-tak4\
． 臺語 疊詞 ， 有 一類 就是 (A B A C) 這款 組合 。
觸\tak4\ ， 無 特別 的 意思 。
佇 這个 句 來講 ， 伊 是 欲 講 假仙 的 意思 ， 只是 鬥 一个 聲 爾 。


2020 . 02 . 27 《 臺語 講 世事 》 ： 二二八事件
﹡ {跨年} ， 這馬 開始 有人 講 迒年\hann7-ni5\ ， 共 年 迒過 。
﹡ 遊戲\iu5-hi3\ ： 日本時代 就有 直接 取 這个 字 ， 按呢 讀 。
﹡ 虛擬\hi1-gi2\ ： 這 是 照 字 ， 可能 逐家 較 毋捌 唸 ， 較 罕得 唸 。
這馬 這 兩 字 定定 出現 ， 咱 愛 會記得 ， 叫做 虛擬\hi1-gi2\ 。
擬\gi2\ ， 是 佮 臺語 的 語\gi2\ 仝 音 。
﹡ 引導\in2-to7\ ： 導\to7\ （ Ｏ ） ； 導 to2 （ Ｘ ） 。
． 賠償\pue5-siong5/pe5-siong5\ （ Ｏ ） ； 俗唸 作 pue5 pe5 siong2 （ Ｘ ） 。
． 衝突\tshiong1-tut8\ ： 突\tut8\ （ Ｏ ） ； 突 thut8 （ Ｘ ） 。

一 、 看 新聞 講 臺語 ： 虛擬 遊戲 予 學生 迒 時空 學 歷史
◎ 翻譯
華語 ： {手 拿 解謎 手冊} ，
臺語 ： 手 提 臆謎猜 手摺簿仔|tshiu2 theh8 ioh4-bi7-tshai1 tshiu2-tsih4-phoo7-a2|
﹡ 手摺簿仔\tshiu2-tsih4-phoo7-a2\ ： {手冊} 。
這馬 嘛 足 時行 手冊\tshiu2-tsheh4\ 這个 講法 ， 因為 有的 人
共 手摺簿仔 當做 細本 的 記事 簿仔 ， 嘛是 會當 講 細本 的 啥物 冊 。
摺\tsih4\ ： 摺衫\tsih4-sann1\ 、 摺被\tsih4-phue1/tsih4-phe1/tsih4-pher1\ 的 摺 。 所以 摺 是 足 細本 的 。
﹡ 謎猜\bi7-tshai1\ ： 若 受著 華語 影響 ， 會 讀做 be5 tshai1 ← （ X ） 。
伊 有 另外 一个 音 be7-tshai1 。
註 ： 這个 音 be7 ， 佇 《 揣 臺語 》 內底 有 看著 。
這字 謎\bi7\ 本 調 是 第 七 調 ， 佮 迷人 的 迷\be5\ ， 無仝 。

華語 ： {準備 跨越 時空}
臺語 ： 準備 迒過 時空|tsun2-pi7 hann7-kue3 si5-khong1|
﹡ {跨越} ， 有 真濟 人 想講 用 跨\khua3\ 這字 嘛是 會使 ，
因為 咱 有 一个 閣較 口語 的 講法 迒\hann7\ 。
若是 跨過 時空 ， 就 完全 是 華語 漢字 唸 的 。
華語 是 {跨} ， 咱 臺語 是 跨\khua3\ ， 變調 跨過 時空 ，
袂當 講毋著 ， 口語 上 無 臺語 氣 ， 會當 共 迒 提來 用 。
咱 本來 臺語 就有 迒\hann7\ 這字 ， 愛 共 抾 轉來 用 。
例 ： 遮 有 水溝仔 ， 你 共 迒 過去 。
遮 有 一个 戶橂 ， 你 共 迒過 。
﹡ {跨年} ， 這馬 開始 有人 講 迒年\hann7-ni5\ ， 共 年 迒過 。
明年 開始 ， 咱 就 來講 迒年\hann7-ni5\ ， 迒\hann7\ 第 七 調 。

華語 ： {要 找尋 受難者 的 資訊}
臺語 ： 欲 搜揣 受難者 的 資訊|beh4 tshiau1-tshue7 siu7-lan7-tsia2 e5 tsu1-sin3|
﹡ {找尋} ， 表面上 來看 ， 是 揣 ， 抑是 走揣 ， 是 無毋著 ，
佇 遮 用 搜揣\tshiau1-tshue7\ ， 有 特別 欲 強調 搜\tshiau1\ 的 動作 。
． 搜\tshiau1\ ： 意思 就是 規个 攏共 戽戽 出來 ， 可能 足濟 足濟 物件 ，
對 內底 愛 搜 ， 愛 反\ping2\ ， 愛 規个 共 足 幼膩\iu3-ji7\ 的 ， 去 共 揣 。
較 澈底\thiat4-te2/thiat4-tue2\ 來 揣 。
例 ： 這个 物件 愛 共 搜 予 鬆鬆 。

華語 ： {結合 線上 、 線下 的 資源}
臺語 ： 線頂 、 線下 的 資源 敆做伙|suann3-ting2 , suann3-e7 e5 tsu1-guan5 kap4-tso3-hue2|
﹡ 會當 講 線頂 、 線跤 嘛無 啥物 毋著 ， 但是 白話 頂 佮 下 ，
例 ： 頂面 ← → 下面 ， 頂港 ← → 下港 ， 頂輩 ← → 下輩
 頂 佮 下 是 一組 的 白話音 。
﹡ 敆做伙\kap4-tso3-hue2\ ： 無仝款 的 物件 鬥做伙 ， 按呢 就是 敆\kap4\ 。
例 ： 你 這張 紙 共 伊 敆 咧 內底 ， 敆 鬥陣 。
進前 咧 選 總統 ， 有 三 組 ， {Ｘ Ｘ 配} ， 咱 就是 用 敆 。
{蔡 賴 配} → 蔡 賴 敆 ， {韓 張 配} → 韓 張 敆 ，
{宋 余 配} → 宋 余 敆 。
啥物人 和 啥物人 敆 ， 所謂 華語 的 {配} ， 咱 會當 用 敆 。
按呢 閣較 有 臺語 氣 ， 較 成 臺灣 總統 咧 選舉 ， 後回 就 按呢 用 。

華語 ： {更加 認識 事件 的 背景 跟 來龍去脈}
臺語 ： 更加 認捌 事件 的 背景 佮 頭尾|king3-ka1 jin7-bat4 su7-kiann7 e5 pue7-king2 kah4 thau5-bue2|
﹡ {來龍去脈} → 頭尾 ， 意思 就是 對頭到尾 的 狀況 ， 簡單 講 頭尾 。

華語 ： {進 而 要 遵循}
臺語 ： 紲落 閣較 照起工|sua3-loh8 koh4-khah4 tsiau3-khi2-kang1|
﹡ 有當時仔 ， 毋是 這个 詞 對 彼个 詞 ， 完全 對應 ， 咱 愛 看 前後 的 意思 。
佇 遮 ， 咱 是 欲 講 … 針對 頭前 ， 咱 可能 搜揣 資訊 ， 有一寡 做法 了 ，
咱 是毋是 欲 照起工 ， 有 包含 順序\sun7-su7/sun7-si7\ 、 方法 、 原則 種種
鬥做伙 ， 咱 照 按呢 來 做 。
伊 就是 {遵循 很多 東西} ， 就是 咱 照起工 。

華語 ： {透過 虛擬 遊戲 來 引導}
臺語 ： 透過 虛擬 遊戲 來 引導|thau3-kue3 hi1-gi2 iu5-hi3 lai5 in2-to7|
﹡ 遊戲\iu5-hi3\ ： 日本時代 就有 直接 取 這个 字 ， 按呢 讀 。
﹡ 虛擬\hi1-gi2\ ： 這 是 照 字 ， 可能 逐家 較 毋捌 唸 ， 較 罕得 唸 。
這馬 這 兩字 定定 出現 ， 咱 愛 會記得 ， 叫做 虛擬\hi1-gi2\ 。
擬\gi2\ ， 是 佮 臺語 的 語\gi2\ 仝 音 。
﹡ 引導\in2-to7\ ： 導\to7\ （ Ｏ ） ； 導 to2 （ Ｘ ）

華語 ： {要 把 塵封 的 記憶 打開}
臺語 ： 共 坱埃 的 記持 拍 予 開|ka7 ing1-ia1 e5 ki3-ti5 phah4 hoo7 khui1|
﹡ 坱埃\ing1-ia1\ ： 逐家 其實 會曉 講 ， 可能 這 兩个 漢字 較 罕得 看 。
有 名詞 佮 形容詞 兩个 用法 。
例 ： 彼 遮 去 沐\bak4\ 著 坱埃 ， 緊 拭拭咧 。

二 、 講 予 你 知 ： 二二八事件
今仔日 欲 講 的 題 ， 非常 嚴肅 ， 就是 二二八事件 。
每 一年 的 二二八 ， 全國 攏有 放假 ， 真濟 人 可能 毋知 啥物 是 二二八事件
◎ 事件 的 起頭
＊ 一九 四七 年 二月 二七 ， 查緝\tsa1-tsip8\ 私薰\su1-hun1\ 一 死 一 傷
二二八事件 是 發生 佇 一九 四七 年 ， 佇 二二八 的 前一工 ， 就是 二月 二七 ，
佇 臺北 的 大稻埕 遮 ， 發生 一件 事件 ， 就是 有 兩个 警察 查緝 私薰 ，
結果 ， 查 薰 的 事件 爾 ， 就 造成 一 死 一 傷 ， 非常 嚴重 。
＊ 六 七百 民眾 圍 警察局 、 專賣局
彼个 時陣 ， 有 六 、 七百 个 民眾 ， 就 走去 圍 警察局 ， 佮 專賣局 ，
叫 𪜶 共 警察 交 出來 。
＊ 二月 二八 民眾 去 長官 公署 請願 ， 衝突 擴大
尾仔 ， 佇 第二工 二月 二八 ， 民眾 又閣 去到 這个 長官 公署 請願 ， 結果 ，
發生 閣較 嚴重 的 衝突 ， 真濟 民眾 去 [[予人]] 銃殺 ， 有人 死亡 ， 有人 受傷 。
＊ 占領 電臺 放送 ， 鼓舞 反抗 政府
佇 二月 二八 發生 的 規 件 代誌 ， 因為 透過 民眾 占領 電臺 去 放送 了後 ，
鼓舞 全 臺灣 來 反抗 政府 。
這 是 基本 的 一个 背景 。

◎ 事件 的 過程
＊ 暴亂 湠 全 臺灣 ， 嚴重 武裝 衝突
暴亂 湠 規 臺灣 ， 毋是 干焦 臺北市 ， 各地 攏有 非常 嚴重 的 武裝 衝突 。
＊ 仕紳 成立 委員會 向望 和平 解決
情形 遮爾仔 緊張 ， 彼个 時陣 ， 全 臺灣 地方 的 頭人 ， 真濟 仕紳 ，
𪜶 成立 委員會 ， 欲來 佮 政府 談判 ， 希望 會當 和平 解決 。
＊ 陳儀\Tan5-gi5\ 半奸忠 騎雙頭馬 ， 調 援兵\uan7-ping1\
彼个 時陣 ， 政府 的 長官 是 陳儀 ， 是 一个 半奸忠 的 人 ， 伊 一方面
共 委員會 答應 ， 放冗\pang3-ling7\ 處理 ， 一方面 閣 向 中國 調 援兵 。
＊ 中國 兵 來臺灣 鎮壓 ， 實施 清鄉
所以 中國 兵 就 開始 來到 臺灣 ， 對 基隆 起來 了後 ， 開始 全 臺灣 鎮壓
實施 清鄉 ， 死 足濟 人 ， 會使 講 開始 大屠殺\tua7-too5-sat4\ 的 情形 。
＊ 上新 報告 ： 攏總 死 一 點 八 ~ 二 點 八 萬人
這馬 上新 的 報告 ， 二二八事件 攏總 死 一 點 八 ~ 二 點 八 萬人 。
這 是 規个 二二八事件 的 經過 ， 上 基本 的 概念 。

◎ 發生 事件 的 原因
二二八 只是 一个 查 私薰 爾 ， 哪有 可能 一个 死 ， 一个 傷 ， 可能 是 意外 ， 為啥物 會 變做 規 臺灣 ， 遮爾 大 的 衝突 ？ 咱 愛 了解 ， 這 其實 是 文化 衝突
＊ 文化 衝突\tshiong1-tut8\
一九 四七 年 彼个 時陣 ， 二 戰 結束 ， 日本人 走 了後 ， 咱 足濟 臺灣人 期待
日本人 走 ， 換 咱 家己 的 人 欲來 。 結果 ， 逐家 攏 非常 失望 ，
這款 的 文化 衝突 ， 毋是 咱 尾仔 講 的 足 淺 的 彼種 ， 有人 講
中國 兵 來 的 時陣 ， 穿甲 離離落落\li1-li1-lak4-lak4\ ， 規个 攏 無 規矩 ，
毋是 遮 淺 的 物件 。
＊ 臺灣 行政 長官 公署
伊 閣 牽涉著 規个 統治 階層 的 衝突 ， 包括 彼个 時陣 ， 佇 臺灣 ，
中華民國 開始 設 一个 號做 臺灣 行政 長官 公署 ， 權力 非常 大 ，
臺灣人 發現 講 起 一間 日本人 的 總督府 ， 走 了後 ， 閣來 一个
佮 總督府 平大 ， 甚至 比 總督府 的 權力 閣較 大 的 公署 ， 欲來 管 咱 ，
而且 所有 的 公署 ， 統治 階層 的 ， 攏是 對 中國 彼爿 來 的 ， 就是 講
日本人 殖民 了後 ， 變做 是 中國 來 殖民 。
＊ 官員 歪哥 無 規矩 ， 大陸 外省人 占 絕 大多數 ， 公家 專賣 總貿 ， 市草䆀
政治上 ， 規个 高層 的 統治 階層 ， 攏是 中國人 ， 莫講 以外 ，
官員 因為 規个 文化 無仝款 ， 官員 歪哥 無 規矩 ， 譬如 講
這个 病院 、 這个 單位 ， 可能 一半 以上 ， 攏是 這个 長官 𪜶 兜 的 人 ，
一个 牽 一个 ， 一个 牽 一个 ， 閣有 收錢 等等 ， 攏 無 規矩 。
大陸 的 外省人 占 絕 大多數 ， 所以 臺灣 的 民眾 攏 非常 受氣 。
經濟上 ， 彼个 時陣 ， 公家 的 專賣 總貿 ， 非常 濟 物件 攏愛 公家 專賣 ，
若是 是 一个 清廉\tshing1-liam5\ 的 時陣 ， 可能 猶閣 無問題 ，
但是 彼个 時陣 逐家 歪哥\uai1-ko1\ ， 所以 市草䆀 。
＊ 戰後 沓沓仔 粒積 不滿
規个 不滿 ， 佇 戰後 沓沓仔 粒積\liap8-tsik4\ ， 才會 發生 這款 的 代誌 。

◎ 咱 對 二二八 愛 有 的 認捌
＊ 國民黨 長期 禁止 ， 黨外 人士 挵破\long3-phua3\ 黨國 體制
二二八事件 咱 愛 有一寡 認捌 ， 因為 這款 的 話題 ， 佇 國民黨 的 時間 ，
長期 來 禁止 ， 佳哉 有 濟濟 的 民主 前輩 ， 黨外 人士 挵破 黨國 的 體制 ，
咱 才 通 公開 來 討論 。
＊ 一九 八空 年代 後期 通 公開 討論
＊ 一九 九五 年 李登輝 代表 政府 會失禮 ， 一九 九七 年 訂做 和平 紀念日
＊ 紀念碑 、 紀念 園區 、 受難 家屬 賠償\pue5-siong5/pe5-siong5\
＊ 轉型 正義
按呢 做 敢 有夠 ？ 其實 猶有 濟濟 的 代誌 ， 包括 尾仔 真濟 白色 恐怖 等等
真濟 事實 猶無 看著 ， 猶未 解密\kai2-bit8\ ， 轉型 正義 的 代誌 到今 ， 猶 做 無完全
代誌 若無 圓滿 ， 事實 若無 清楚 ， 欲 講 原諒 ， 欲 講 向前行 ，
這是 無可能 的 代誌 ， 所以 轉型 正義 ， 咱 愛 繼續 加油 。

◎ 語詞 ：
． 查緝\tsa1-tsip8\ ： 主要 是 發音 的 問題 。
查\tsa1/tsha5\ ， 有 兩个 音 。 佇 遮 用 tsa1 。
緝\tsip8\ ： 第 八 調 ， 後壁 若有 字 ， 愛 變調 ， 愛 變 低 。
例 ： 我 查緝 著 一个 歹人 。
． 衝突\tshiong1-tut8\ ： 主要 是 第二 字 ， 可能 受 華語 影響 ， 突 thut8 （ X ） 。
突\tut8\ （ O ） ， 無 氣音 的 聲母 。
． 半奸忠\puann3-kan1-tiong1\ ： 一半 奸 ， 一半 忠 。
半 啥 ， 半 啥 ， 佇 咱 臺語 定定 看著 ， 親像 講
逐家 足 愛 食 半精白\puann3-tsiann1-peh8\ ， 較 瘦 的 肉 ， 較 肥 的 肉
半生熟\puann3-tshenn1-sik8/puann3-tshinn1-sik8\ ， 可能 猶無 完全 熟 。
逐家 生活 當中 會當 提來 運用 。
． 騎雙頭馬\khia5-siang1-thau5-be2\ ： 馬 有 雙頭 ， 行 這爿 會 走 ， 彼爿 嘛會 走
佇 這个 形容 來講 ， 佮 半奸忠 有一點仔 類似 ，
可能 這爿 也欲 姑情 ， 彼爿 嘛欲 ， 兩爿 攏 會當 走 。
有 所謂 的 {牆頭草} ， 抑是 {西瓜派} 彼類 的 講法 。
． 鎮壓\tin3-ap4\ ： 這 是 讀音 的 問題 。
． 歪哥\uai1-ko1\ ： 就是 提錢 ， 貪汙 ， 食錢 。
歪膏揤斜\uai1-ko1-tshih8-tshuah8\ ： 足 歪 的 。
仝 音 無仝 意思 。
． 市草\tshi7-tshau2\ ： 市場 的 狀況 ， 抑是 景氣 這類 。 市草 好䆀 。
 Ｘ 草 ， 就是 啥物 的 狀況\tsong7-hong2\ 。
例 ： 漢草\han3-tshau2\ 、 路草\loo7-tshau2\ 、 花草\hue1-tshau2\ 。
． 末\buat8\ ： 一般 可能 較 無 捷 拄著 ， 因為 咱 這馬 攏 較 口語 的 講法 ，
因為 這 較 文言 的 講法 。
這 都 配合 市草 ， 講 → 市草末\tshi7-tshau2-buat8\ ， 意思 是 市草䆀 ， 市草 無好 ，
䆀 甲 到尾仔 ， 已經 到 咧欲 到尾仔 的 感覺 。
． 銃桿\tshing3-kuainn2/tshing3-kuinn2\ ： 這 是 讀音 的 問題 。
銃桿\tshing3-kuainn2\ ， 銃桿\tshing3-kuinn2\ 無仝 腔 。
桿\kuainn2/kuinn2\ ： 就是 中央 有空 ， 可能 長篙 長篙 。
秤仔桿\tshin3-a2-kuainn2/tshin3-a2-kuinn2\
註 ： 《 教典 》 無 收 kuinn2
． 起反\khi2-huan2\ ， 起反\khi2-ping2\ ： 仝款 漢字 ， 有 兩个 讀音 ， 意思 無仝 。
咱 遮 是 起反\khi2-huan2\ ， 開始 欲 反\huan2\ 矣 。
． 抓耙仔\jiau3-pe5-a2/liau3-pe5-a2\ ： 一般 是 咧 講 去 共人 報 啥物代誌 的 彼个 人 。
報鳥鼠仔冤 ， 敢若 講 有一點仔 報馬仔 ， 但是 報馬仔 是 報 消息 ，
這个 是講 共人 抓 ， 欲 予 你 無 好空 。
普通時 提來 抓 的 彼支 扒癢\pe5-tsiunn7\ 的 ， 嘛會使 講 → 抓耙仔 。

三 、 看 戲齣\hi3-tshut4\ 講 臺語
◎ 你 明仔載 來 ， 愛 穿 懸-tah4-lu3|li2 bing5-a2-tsai3 lai5 , ai3 tshing7 kuan5-tah4-lu3|
﹡ {高跟鞋} ： 有 幾若 種 講法 ：
1 . hai2-hi3-lu3\hai2-hi3-lu3\ 「ハイヒル」 hai2-hi3-lu3 ： 對 英語 (high4 heels) 日語 化 講法 。
戲劇 內底 的 講法 ， 毋知 是毋是 懸踏 佮 hai2-hi3-lu3 敆做伙 ？
2 . 懸踏仔\kuan5-tah8-a2\ ： 講 懸踏鞋 較少 ， 因為 這種 物件 一定 是 鞋
3 . 懸踏的\kuan5-tah8-e5\ ：
4 . 懸屐仔\kuan5-kiah8-a2\ ： 敢若 柴屐 彼个 後壁 ， 有 一支 較懸 的 。

◎ 按呢 乎 ， 袂見眾 ， 無 禮貌 啦|an2-ne1 honnh4 , bue7-kinn3-tsing3 , bo5 le2-mau7 lah4/an2-ne1 honnh4 , be7-kinn3-tsing3 , bo5 le2-mau7 lah4|
﹡ 見眾\kinn3-tsing3\ ： 會當 予人 看 的 意思 。 這馬 敢若 較少 人講 。
用法 ： 會見眾 、 袂見眾 。
例 ： 你 按呢 真正 袂見眾 ， 卸世卸眾\sia3-si3-sia3-tsing3\ 。

◎ 沓沓仔 趁 是 欲 趁 到 底時|tauh8-tauh8-a2 than3 si7 beh4 than3 kau3 ti7-si5|
沓沓仔 趁 是 欲 趁 到 底當時|tauh8-tauh8-a2 than3 si7 beh4 than3 kau3 ti7-tang1-si7|
沓沓仔 趁 是 欲 趁 到 當時|tauh8-tauh8-a2 than3 si7 beh4 than3 kau3 tang1-si7| 
﹡ 底時\ti7-si5\ ： 就是 當時\tang1-si5\ ， 底當時\ti7-tang1-si5\ ， 攏 仝款 意思 。

2020 . 03 . 05 《 臺語 講 世事 》 ： 世界 衛生 組織
． 索仔湠股\soh4-a2-thuann3-koo2\ {分崩離析}
． 腹肚 會 飽 ， 力頭 會 飽 ， 米 飽 ， 戲 嘛會 飽 。
★ 狀況\tsong7-hong2\ ： 況\hong2\ 、 況\hong2\ 、 況\hong2\ ， 誠 重要 ， 愛 講 三 遍 。
註 ： 路況\loo7-hong2\ 、 情況\tsing5-hong2\ 、 車況\tshia1-hong2\ 。
． 袂用得 、 袂當 、 袂使 、 毋通
． 較贏\khah4-iann5\
． 拚尾帖藥仔\piann3-bue2-thiap4-ioh8-a2\
． 代先\tai7-sing1\ 排 喙罨 予 醫護人員 。
． {阻攔} → 攔閘\nua5-tsah8\ 。
． 聲援\siann1-uan7\ ： 援\uan7\ ， 漢字 本身 是 第 七 調 。
． 癢\tsiunn7\ vs . 擽\ngiau1\

因為 這馬 疫情 的 關係 ， 這个 (W H O)  定定 佇 新聞 內面 有 講著 ， 但是 咱 對 伊 的 了解 有 偌濟 ？
偌 一般 的 國家 ， 欲 入去  (W H O) 開 一个仔 會 ， 敢若 足 四常 的 代誌 ， 但是 咱 就是 遮爾仔 困難 。
一 、 看 新聞 講 臺語 ： 藍 綠 仝聲\kang7-siann1/kang5-siann1\ 呼籲 予 臺灣 入  (W H O)
◎ 翻譯
華語 ： {疫情 蔓延 之後 ， 各國 挺 臺灣 加入  (W H O) 的 力道 越來越 大}
臺語 ： 疫情 湠開|ik8-tsing5 thuann3 khui1|
． {蔓延} ： 咱 用 湠\thuann3\ 這字 來講 ， 湠開\thuann3-khui1\ 。
這字 足 臺語 氣 的 ， 除了 疫情 ， 一般 生物 攏 會當 用 湠 。
例 ： 這 野草 湠甲 規片 。
火燒厝 ， 湠 足濟 間 的 ， 規个 庄仔頭 攏 湠 去 矣 ， 足 恐怖 。
索仔湠股\soh4-a2-thuann3-koo2\ ： 以早 較有 咧 用 ， 這馬 較 罕 。
意思 是 索仔 變做 、 恢復 做 干焦 一條一條 按呢 ，
本來 索仔 是 愛 足濟 條 共伊 縛 鬥陣 ， 才 變做 一條 索仔 。
恢復 做 干焦賰 彼 一絲 一絲 、 一條 一條 按呢 。
意思 是講 一个 組織 崩盤 ， 就是 伊 散開 去 矣 。
{分崩離析} ， 變做 是 干焦 單獨 的 ， 無啥好 的 意思 。

華語 ： {力道 越來越 大}
臺語 ： 力頭 愈來愈 飽|lat8-thau5 ju2-lai5-ju2 pa2|
． 力頭\lat8-thau5\ ： 足 臺語 氣 的 一个 詞 。
． 飽\pa2\ ： 力頭 會當 飽 ， 咱的 腹肚 會 飽 以外 ， 閣有 其他 物件 嘛會 飽 。
例 ： 米 誠 飽|bi2 tsiann5 pa2| ， 袂 冇冇\phann3-phann3\ 空空 ，
食起來 較 實\sit8\ 。
註 ： 《 教典 》 飽漿\pa2-tsiunn1\ 的 近義詞\kin7-gi7-su5/kun7-gi7-su5\ ： 飽米\pa2-bi2\ 。
例 ： 這个 戲 真 飽 ， 意思 就是 誠 豐富 ， 誠 精彩\tsing1-tshai2\ ，
內容 誠 飽滇\pa2-tinn7\ 。

華語 ： {不應該 使 防疫 出現 破口}
臺語 ： 防疫 袂用得 有 空縫|bue7-ing7-tit4 u7 khang1-phang7|
． {破口} ， 就是 空縫\khang1-phang7\ ， 袂當 有 任何 的 空縫 。
． {不能} ， 就是 袂用得 按怎 。
明明 就是 一个 足 四常 的 講法 ， 但是 這馬 逐家 共 袂記 去 矣 。
近義詞 可能 逐家 較 捷 講 ： 袂當 、 袂使 、 毋通 ，
若 照 以早 先輩 分 法 ， 可能 會當 分 閣較 幼 ， 毋是 所有 物件 通用 ，
愛 看 啥物 狀況\tsong7-hong2\ 是 袂當 ， 啥物 狀況 是 袂使 。
． 袂當\be7-tang3/bue7-tang3\ ： 一般 攏 較 是 講 能力 方面 的 ，
． 毋通\m7-thang1\ ： 比較 上 ， 較 強制 語氣 ， 較 命令 式 的 ， 較 會 用 毋通 。
這馬 攏 用 甲 無夠 幼 ， 敢若 攏 仝款 ， 攏 會使 ， 其實 小可 有 精差 ，
用法 上 ， 抑是 用 佇 無仝款 的 對象 。
袂用得 按怎 ， 咱 日常生活 嘛 共 抾 轉來 用 一下 。
例 ： 暗時 袂用得 食 傷 飽 。
． 下跤 這句 的 意思 無仝 矣 ， 仝款 字 無仝 意思 ， 讀法 嘛 無啥 仝 。
例 ： 這枝 筆 袂用得|tsit4-ki1 pit4 be7-ing7 tit4/tsit4-ki1 pit4 bue7-ing7 tit4|
 無法度 用 ， 可能 無 水 ， 抑是 按怎 ， 無法度 閣 寫 ， 歹去 矣 。

華語 ： {健康 應該 擺 在 政治 之 上}
臺語 ： 顧 健康 較贏 拚 政治|koo3 kian7-khong1 khah4-iann5 piann3 tsing3-ti7|
﹡ 佗一个 較 重要 ？ 顧 健康 較 重要 ， 所以 咱 講 顧 健康 較贏 拚 政治 。
． 較贏\khah4-iann5\
． 拚\piann3\ ： 猶閣有 其他 幾種 嘛 會使 拚\piann3\ 的 ：
拚輸贏\piann3-su1-iann5\ ： 佇 政治上 拚輸贏 。
拚血\piann3-hiat4\ ： 這 足 恐怖 的 ， 就是 血流 足濟 ， 血 一直 出來 。
拚汗\piann3-kuann7\ ： 汗 流 袂停 。 （ 註 ： 《 教典 》 ： {盜汗} 。 )
拚尾帖藥仔\piann3-bue2-thiap4-ioh8-a2\ ： 可能 啥物 方法 攏 試過 矣 ，
來看 上尾 帖 藥仔 試看覓 ， 看有 效 無 ， 閣 共 拚 看覓 。{下猛藥}

華語 ： {臺灣 利益 優先}
臺語 ： 臺灣 利益 排 代先|tai5-uan5 li7-ik4 pai5 tai7-sing1|
． {優先} → 排 代先\tai7-sing1\ 。 規个 來講 ， 你 第一个 。
 代先 這个 詞 嘛 足 臺語 氣 的 ， 這馬 真濟 人 無啥 會曉 用 。
咱 日常生活 嘛 會使 提來 講 ， 譬如 講 …
例 ： 請 你 行 代先 。
一般 咱 若講 代先 加 動詞 ， 比較 是 事先 的 意思 。
例 ： 我 代先 食 。 我 代先 講 。
例 ： 代先 排 喙罨 予 醫護人員 。
意思 ： 第一 要緊 是 愛 予 醫護人員 喙罨 ， 代先 愛 排 這件 代誌 。
若是 動詞 加 代先 ，
例 ： 做 代先 ， 行 代先 。 意思 是 頭一个 去 做 ， 去 行 。

華語 ： {臺灣 一直 遲遲 無法 加入}
臺語 ： 直直 延延|tit8-tit8 ian5-tshian5|
． 延延\ian5-tshian5\ ： ian5 佮 tshian5 是 仝 意思 ， 就是 時間 一直 延後 。
ian5 是 文言音 ， tshian5 是 白話音 。 這種 的 例 有 真濟 ，
仝一个 漢字 ， 文言音 加 白話音 ， 抑是 白話音 加 文言音 ，
無仝 讀法 ， 變做 另外 一个 詞 。 （ 註 ： 譬如 講 ： 接接 、 食食 。 )

華語 ： {跟 中國 的 阻攔 有關係}
臺語 ： 佮 中國 的 攔閘 有關係|kah4 Tiong1-kok4 e5 nua5-tsah8 u7 kuan1-he7|
． {阻攔} → 攔閘\nua5-tsah8\ 。
． 閘\tsah8\ ： 閘車\tsah8-tshia1\ ； 你 毋通 共我 閘著 。
． 攔\nua5\ ： 佮 閘 仝 意思 。 無仝 字 ， 仝 意思 ， 共 鬥做伙 。
例 ： 攔路\nua5-loo7\ ： 人 咧 行 ， 你 中央\tiong1-ng1\ 共 閘 起來 。
攔轎\nua5-kio7\ ： 轎 咧 行 ， 你 共 閘 起來 ， 無愛 予 伊 行 。
攔人\nua5-lang5\ 、 攔車\nua5-tshia1\ ， 攏會 當 攔\nua5\ 。

二 、 講予 你 知 ： 世界 衛生 組織
這馬 全世界 ， 逐家 攏咧 要意 ， 就是 這个 新冠病毒 的 問題 。
今仔日 欲來 介紹 全世界 上蓋 重要 防疫 的 機構 ， 就是 世界 衛生 組織 ， 號做 (W H O) 。
◎ 世界 衛生 組織 （World1 Health Organization） → (W H O)
＊ 聯合國 的 專門 機構 之一
＊ 疾病 防治 佮 醫療 、 公共衛生 、 國際 標準 等等
伊 的 工課 非常 濟 ， 包括 病症 的 防治 、 醫療 ， 全世界 的 公共衛生 ，
各種 藥仔 等等 的 國際 標準 ， 攏是 (W H O) 訂 出來 的 。
＊ 予 全世界 人民 佇 身體 、 精神 、 社會 生活 保持 上好 水準
這 是 伊 的 目標 。
＊ 總部 設 佇 瑞士 (Geneva) 這个 所在
＊ 非洲 、 歐洲 、 東南亞 、 東 地中海 、 西 太平洋 佮 美洲 攏有 分部
這个 組 識 拄才 講的 是 硬體 的 部份 。

◎ 世界 衛生 大會 ( World1 Health Assembly )
＊ 逐冬 五月 佇 瑞士 召開 一禮拜 的 會議
這个 組織 上蓋 重要 的 ， 是 逐年 五月 攏會 佇 瑞士 ， 開 一禮拜 的 會議 ，
這个 會議 號做 世界 衛生 大會 (W H A) 。
＊ 是 世界 衛生 組織 上懸 的 決策 機構
這个 大會 非常 重要 ， 真濟 代誌 攏佇 這个 大會 頂懸 來 決定 ，
是 世界 衛生 組織 上蓋 懸 的 決策 機構 。
＊ 三 種 資格 ： 會員國 、 準 會員國 、 觀察員
(W H O) 是 聯合國 的 一个 機構 ， 會當 參加 的 有 三 種 資格 ，
就是 會員國 ， 準 會員國 、 觀察員 。
會員國 ： 因為 伊 是 聯合國 的 組織 ， 雖然 有 幾个仔 國家 有一寡 精差 ，
基本上 攏是 仝款 的 ， 只要 是 聯合國 的 會員國 ，
你 就是 會當 參加 (W H A) 。
準 會員國 ： 就是 這寡 會員國 𪜶的 殖民地\sit8-bin5-te7/sit8-bin5-tue7\ ，
只要 伊 的 母國 ， 同意 𪜶 來 參加 ， 𪜶 嘛是 會使 來 參加 。
＊ 觀察員 無 投票權 、 人事 分配 權 ， 無法度 提著 重要 文件
咱 臺灣 佇 兩千 空八 ~ 兩千 空 十六 年 ， 咱 有 受 邀請 做 觀察員 。
觀察員 佮 會員國 有 啥物 無仝款 ？
觀察員 你 是 來 觀察 的 ， 所以 你 足濟 權利 攏 無 ， 佇 大會 內面 ，
你 無 投票 的 權力 、 佇 組織 ， 你 無 人事 分配 的 權力 ， 權力 差 真濟 ，
過去 ， 佇 兩千 空八 ~ 兩千 空 十六 年 ， 咱 干焦 會當 做 觀察員 。
＊ 臺灣 佇 兩千 空八 ~ 兩千 空 十六 年 捌 受 邀請 做 觀察員

◎ 臺灣 佇 (W H O) 參與 的 情形
為啥物 臺灣 佇 (W H O) 的 參與 ， 遮爾仔 無 資格 ？ 因為 佮 聯合國 有關係
＊ 中華民國 佇 一九 七一 年 失去 聯合國 席次
中華民國 過去 是 聯合國 的 會員 ， 但是 佇 一九 七一 年 失去 聯合國 席次 ，
了後 ， 咱 就 佮 (W H O) 的 官方 關係 ， 按呢 就 斷去 矣 。
中央 就 無法度 參與 。
＊ 一九 九七 年 臺灣 推動 參與 失敗
雖然 佇 一九 九七 年 ， 有 推動 咱 臺灣 應該 愛 參與 才 著 ， 但是 推動 失敗 。
＊ 兩千 空三 年 (SARS) 期間
咱 來 想一下 ， 佇 兩千 空三 年 的 時陣 ， 有 一个 (SARS) ， 咱 普通時仔 ，
無 參加 (W H O) ， 但是 搪著 世界性 遮爾仔 嚴重 疫情 的 時陣 ，
有 參加 、 無 參加 就 差 真濟 。
＊ [[予人]] 拒絕 參加 防疫 會議
彼个 時陣 ， 仝款 ， 去 [[予人]] 拒絕 ， 袂當 參加 這个 世界性 的 防疫 會議 。
＊ 和平 病院 群聚感染 ， 才有 視訊會議 資格
尾仔 ， 因為 咱 臺灣 和平 病院 發生 感染 ， 才 予 你 參加 一个 視訊會議 。
＊ 陽明\iong5-bing5\ 病院 感染 控制 了 好 ， 才 受 邀請 去 分享
閣來 ， 因為 咱 臺灣 表現 了 袂䆀 ， 陽明 病院 感染 控制 了 真好 ，
所以 受著 邀請 ， 去 分享 一下 。
這 就是 咱 臺灣 的 現狀\hian7-tsong7\ 。

◎ 面對 新冠肺炎
這馬 全世界 攏咧 面對 新冠肺炎 ， 這 新冠肺炎 遮爾 嚴重 ， 世界 各國 攏咧 交換 經驗 ， 但是 咱 臺灣 仝款 ， 嘛是 袂當 參與 。
＊ 根據 一个 中國 原則 ， 無愛 予 臺灣 參與 專家 論壇
因為 這个 肺炎 ， 本來 是 (W H O) 臨時 欲來 辦 一个 專家 論壇 ，
咱 臺灣 仝款 是 袂當 來 加入 。 但是 咱 臺灣 明明 就是 佇 中國 邊仔 ，
遮爾仔 重要 的 位 ， 竟然 無法度 參加 。
＊ 國際 聲援 ： 日本 首相 、 (W H O) 執行 委員會 美 、 加 等 會員國
國際 逐家 攏來 共 咱 聲援 ， 包括 日本 首相 ， (W H O) 執行 委員會 ，
美國 、 加拿大 這寡 會員國 ， 攏 共同 講 袂使 ， 咱 一定愛 予 臺灣 參與 。
＊ 上尾 佇 線頂 參與 專家 論壇
尾仔 ， 咱 會當 線頂 來 參加 專家 論壇
＊ 對 臺灣人民 無公平 ， 嘛是 全世界 的 損失 佮 防疫 空縫
想想咧 ， 這 敢有 公平 ？ 全世界 所有 的 國家 ， 逐家 攏咧 討論 的 代誌 ，
咱 臺灣 去 [[予人]] 排除 佇 外口 ， 對 咱 臺灣 的 人民 是 非常 無公平 的 代誌 。
除了 對 咱 臺灣 的 權益 ， 咱 公共衛生 的 權益 ， 有 受著 影響 以外 ， 因為
咱 臺灣 這馬 防疫 ， 做了 非常 好 ， 對 全世界 來講 ， 是 全世界 的 損失 。
也 會使 講是 防疫 的 空縫 。
＊ 全民 愛 共同 解決 關鍵 阻礙
咱 做 一个 臺灣人 ， 除了 受氣 以外 ， 咱 愛 來 共同 思考 一下 ，
阻擋 咱的 關鍵 ， 到底 是 啥物 ， 咱 愛 來 想辦法 解決 ，
就是 這个 一个 中國 原則 。
咱 是 臺灣 ， 彼 確實 是 一个 中國 ， 所以 咱 知影 佇 憲法 等等 ，
世界 是 按怎 看 咱 臺灣 的 ， 這个 問題 一定愛 解決 的 ， 抑無 ，
一直 按呢 落去 ， 對 咱 臺灣 ， 對 世界 攏是 無好 的 代誌 。

◎ 語詞 ：
． 干涉\kan1-siap8\ ： 主要 是 音 的 問題 。
毋過 若 後壁 有 字 的 時 ， 彼个 涉\siap8\ 愛 變 低 ， 干涉 啥物人 。
例 ： 你 毋通 干涉 我的 感情 。
． 干預\kan1-i7/kan1-u7\ ： ↑ 差不多 意思 。
若欲 比 這 兩个 詞 來講 ， 可能 干涉 較 口語化\khau2-gi2-hua3/khau2-gu2-hua3/khau2-gir2-hua3\ ， 干預 譬如 講 新聞 頂懸 ，
較 書面語 ， 用 干涉 較 聽有 ， 較 口語 。
嘛 會當 講 閣較 口語 、 白話 ， 就 講 插手\tshap4-tshiu2\ ，
例 ： 你 毋通 共我 插手 喔 ！
． 爆發\pok8-huat4\ ： 嘛是 讀音 的 問題 。
 干涉\kan1-siap8\ 佮 爆發\pok8-huat4\ ， 這種 字 咱 愛 注意 的 是 ，
後壁 有 字 的 時陣 ， 涉\siap8\ 是 變 低 ， 發\huat4\ 是 變 懸 ，
因為 𪜶的 調 無仝 ， 咱 看 羅馬字 就 知影 矣 。
爆發 疫情 ， 發 是 第 四 調 ， 後壁 有 字 ， 愛 變 第 八 調 。
． 迸\piang3\ ： 爆發 的 另外 一種 講法 ， 足 口語 的 迸\piang3\ 。
例 ： 哇 ~ 這件 代誌 迸\piang3\ 出來 矣 ！
可能 逐家 想講 是 煏\piak4\ ， 煏 嘛是 會使 。
迸\piang3\ ， 較有 狀聲詞 的 感覺 ， 主要 毋但 是 干焦 這个 用法 爾 。
除了 佮 爆發 仝 意思 ， 猶閣有 足 口語 的 ， 進前 捌 聽人講 ，
例 ： 我 迸 矣 ， 迸 矣 。 意思 是 我 慘 矣 ， 慘 矣 ， 害矣 ， 害矣 。 
． 聲援\siann1-uan7\ ： 這 是 讀音 的 問題 。
聲\siann1\ ， 有人 讀 文言音 聲\sing1\ 。 這馬 逐家 較 慣勢 白話音 。
援\uan7\ ， 漢字 本身 是 第 七 調 。
聲援 啥物人 ， 聲援 你 ， 聲援 伊 ， 援\uan7\ 愛 變調 。
． 相伨\sio1-thin7\ ： 聲援 的 另外 一个 講法 ， 足 口語 的 相伨 。
例 ： 咱 來 相伨 。
相伨\sio1-thin7\ ， 逐家 較 𠢕 講 ， 聲援\siann1-uan7\ ， 逐家 較 袂記得 。
． 空縫\khang1-phang7\ ： 本來 意思 ， 空 、 縫 、 空隙 仝 意思 。
佇 遮 用 的 意思 ， 是 有 啥物 無注意著 、 落勾 的 彼个 狀況 。
． 防堵\hong5-too2\ ： 一个 是講 讀音 ， 一个 是講 過去 的 辭典 有 收 這个 詞 ，
是 用 佇咧 講 邊防\pian1-hong5\ ， 防堵 兵 ， 意思 就是 咧 做 邊防 的 兵 。
佮 咱 這馬 的 用法 無啥 仝款 ， 毋過 其實 有 相關 ， 就是 共 閘 起來 ，
 邊防 就是 予人 莫 來 侵入 ， 佮 疫情 嘛是 會當 提來 用 。
． 準講\tsun2-kong2\ 按怎 ： 假設\ka2-siat4\ 啥物 情形 。
準講 你 明仔載 欲 去 ， 伊 嘛 講 欲 綴 。

三 、 看 戲齣\hi3-tshut4\ 講 臺語
◎ 害 阮 按呢 那 看 電視|hai7 guan2 an2-ne1 na2 khuann3 tian7-si7/hai7 gun2 an2-ni1 na2 khuann3 tian7-si7|
手 無通好 振動 ， 癢 甲|tshiu2 bo5-thang1-ho2 tin2-tang7 , tsiunn7 kah8|
手 無通好 振動 ， 擽 甲|tshiu2 bo5-thang1-ho2 tin2-tang7 , ngiau1 kah8|
﹡ 癢\tsiunn7\ ： 是 予 蠓仔 咬著 ， 才會 癢 甲 。 足 具體 ，
啥物 蟲 咬 ， 皮膚 按怎 ， 彼 才會 癢\tsiunn7\ 。
擽\ngiau1\ ： 心理上 較 抽象 ， 足 擽 的 ， 嘛 毋知 佗位 咧 癢 。 較 心理性\sim1-li2-sing3\ 的 。
用 兩个 對照 ， 有寡 人 癢 佮 擽 會 花 去 ， 兩个 無仝款 。
佇 這个 戲劇 的 狀況\tsong7-hong2\ ， 照講 是 擽\ngiau1\ 較 合 ，
因為 是 咧 講 啊 都 無通好 做 ， 想欲 做 。 按呢 。 擽\ngiau1\ 按呢 寫 。

◎ 人 是 咧 認真 咧 做穡頭|lang5 si7 leh4 jin7-tsin1 leh4 tso3-sit4-thau5/lang5 si7 leh4 jin7-tsin1 leh4 tsue3-sit4-thau5|
． 穡頭\sit4-thau5\ ： 過去 農村 咧 做 種作\tsing3-tsoh4\ 的 工課 ，
但是 這馬 的 時代 ， 所有 的 工課 、 工作 ， 攏 會當 講 穡頭 。

2020 . 03 . 12 《 臺語 講 世事 》 ： 個人 防疫
． 十全\tsap8-tsng5\
． 加圇\ka1-nng5\
． 加圇 食|ka1-nng5 tsiah8|
． 加圇 錢|ka1-nng5 tsinn5|
． 伊 真 加圇\ka1-nng5\
． 洗手 七字訣\tshit4-ji7-kuat4/tshit4-li7-kuat4\ ： 面 、 盤 、 叉 、 研 、 大 、 徛 、 節 。
★ 大\tua7\ → 大頭拇\tua7-thau5-bu2\ ， #慧盈# 老師 ： 大拇公 ， 《 教典 》 無 收 。
． 透仔\thau3-a2\
． 瀾鬚\nua7-tshiu1\ ： 這 兩 字 哪會 遮 古錐 ， 會 予人 想著 彼个 形 ， 誠 好笑 。
． 接觸\tsiap4-tshiok4\ （ Ｏ ） ， 俗唸 作 tsiap4 siok8 （ Ｘ ）
． 焦洗手\ta1-se2/sue2-tshiu2\ （ Ｏ ） ， 毋是 乾 kuann1 洗手 。
＊ 用 雪文 較贏 用 酒精
． 手節\tshiu2-tsat4\ = 手腕\tshiu2-uann2\

提醒 逐家 ， 個人 的 防疫 ， 愛做 啥物 代誌 。
洗手 的 時陣 ， 愛 那 唱 《 生日快樂 歌 》 ， 閣愛 唱 三 遍 ， 愛 洗 有夠 久 ，
愛 洗 一分鐘 ， 毋通 烏白 沐 一下 。
一 、 看 新聞 講 臺語 ： 掛喙罨 ， 捷 洗手 ， 防疫 做 予 齊
◎ 翻譯
華語 ： {要 唱 好 唱 滿 三 遍 ， 洗手 細節 也 要 顧 到} 。
臺語 ： 唱 予 十全 ， 洗 予 加圇|tshiunn3 hoo7 tsap8-tsng5 , se2 hoo7 ka1-nng5/tshiunn3 hoo7 tsap8-tsng5 , sue2 hoo7 ka1-nng5| .
﹡ 咱 有 兩个 詞 攏咧 講 完全 、 全體 ， 抑是 攏總 的 意思 。
． 十全\sip8-tsuan5\ ： 十全 大 補湯 ， 彼是 文言音 。
． 十全\tsap8-tsng5\ ： 佇 這種 意思 來講 ， 咱 是講 十全\tsap8-tsng5\ 。
這个 詞 咱 普通時 嘛 定定 會當 用 ， 只要 欲 表示 足 完整 、 足 完全 。
例 ： 你 愛 唱 予 十全 。
你 這 物件 愛 攢\tshuan5\ 予 十全 。
． 加圇\ka1-nng5\ ： 佮 十全\tsap8-tsng5\ 仝款 意思 ， 另外 一種 講法 。
． 加圇食|ka1-nng5 tsiah8| ：例 ： 這隻 雞 愛 加圇食 。
意思 是 雞頭 、 雞 尾椎 ， 啥物 部位 攏總 共 利用 ， 攏愛 共 食食咧 。
． 加圇 錢|ka1-nng5 tsinn5| ：
例 ： 我 所有 的 錢 是 偌濟 ， 我 加圇錢 就 幾百箍 爾 。 就是 所有 的 。
例 ： 我 這馬 足 散\san3\ 的 ， 加圇 錢 干焦 五箍 。
． 伊 真 加圇 ： 佮 頭先 講的 完整 意思 無仝 ， 這馬 較 罕得 聽人講 。
毋過 辭典 有 收 ， 是 足 孤僻 ， 較 無愛 佮 人 做伙 的 意思 。
例 ： 伊 真 加圇 ， 攏 無欲 佮 咱 講話 。

華語 ： {洗手 的 細節 要 顧 到}
臺語 ： 洗手 細節 顧 齊著|se2-tshiu2 se3-tsiat4 koo3 tsiau5-tioh8/sue2-tshiu2 sue3-tsiat4 koo3 tsiau5-tioh8|
． 齊著\tsiau5-tioh8\ ： 就是 齊\tsiau5\ 的 意思 ， 加 一个 著 ， 臺語 的 用法 。
． 定著\tiann7-tioh8\ ： 彼个 狀態 真 定\tiann7\ 的 意思 。

臺語 ： 洗手 七字訣|se2-tshiu2 tshit4 ji7 kuat4/sue2-tshiu2 tshit4 ji7 kuat4|
面 、 盤 、 叉 、 研 、 大 、 徛 、 節|bin7 , puann5 , tshe1 , ging2 , tua7 , khia7 , tsat4|
﹡ 連\liam5\ 做伙 讀 ， 頭前 著 變調 。
﹡ 中央 防疫 中心 先 出 華語 版 的 ， 咱 家己 出 臺語 版 ， 民間 就 按呢 對應 。
． 面\bin7\ ， 是 手面\tshiu2-bin7\ ， 毋是 講 咱的 面 ， {手掌} 。
． 盤\puann5\ ， 就是 手盤\tshiu2-puann5\ ， {手背} 。
． 叉\tshe1\ ， 是 指頭仔 交叉\kau1-tshe1\ ， 空縫 愛 浞浞咧 。
． 研\ging2\ ， 是 關節 的 所在 ， 指頭仔 尾溜\bue2-liu1/be2-liu1\ 佮 指頭仔 規 枝 ，
共 研研咧\ging2-ging2-leh4\ ， 攏愛 注重 清潔 。 註 ： 《 教典 》 研 ： 磨 。
． 大\tua7\ → 大頭拇\tua7-thau5-bu2\ ： ( #慧盈# 老師 ： 大拇公 ， 《 教典 》 無 收 。 )
愛 注重 虎口 也好 ， 大頭拇 規 枝 也好 ， 攏愛 注重 ， 洗 予 清氣 。
． 徛\khia7\ ， 指頭仔 徛咧 ， 因為 尾溜 、 指甲縫\tsing2-kah4-phang7/tsng2-kah4-phang7\ ， 嘛是 愛 注重 ，
愛 清氣 ， 愛 共 浞\tshiok8\ 。
． 節\tsat4\ ， 就是 手節\tshiu2-tsat4\ ， {手腕} ， 這个 部份 嘛愛 注意 ，
有的 人 較 無咧 洗 遮 。
﹡ 面\bin7\ 、 盤\puann5\ 、 叉\tshe1\ 、 研\ging2\ 、 大\tua7\ 、 徛\khia7\ 、 節\tsat4\ 。
分開 七字 的 唸法 。
連\liam5\ 做伙 讀 較 親像 唱歌 ， 嘛是 愛 斷句\tng7-ku3\ ： 面 盤 、 叉 研 、 大 徛 節 。
逐家 愛 會記得 ， 洗手 的 時 ， 愛 那 唸 ， 那 洗 ， 那 唱 《 生日快樂 》 歌 。

華語 ： {酒精 的 濃度 要 達到 百分之 七十五 ， 才能 有效 達到 消除 病菌 的 作用}
臺語 ： 酒精 的 厚度 愛 有 七十五 pha1|tsiu2-tsing1 e5 kau7-too7 ai3 u7 tshit4-tsap8-goo7 pha1|
才有 消毒 殺菌 的 效果|tsiah4-u7 siau1-tok8 sat4-khun2 e5 hau7-ko2|
﹡ 酒\tsiu2\ ， 咱 攏 講 幾 pha1、 幾 pha1 的 厚度\kau7-too7\ ， 偌 厚 。
例 ： 你 是 啉 厚酒 ？ 抑是 啉 bih4-luh4 「ビル」？
這 厚酒\kau7-tsiu2\ ， 就是 伊 的 厚度 偌 厚 ？
酒精 的 {濃度} ， 咱 會當 用 厚度 來講 。

． 消毒\siau1-tok8\ 殺菌\sat4-khun2\ ： 消毒\siau1-tok8\ 可能 逐家 較 知 ，
殺菌\sat4-khun2\ ， 彼个 細菌\se3-khun2/sue3-khun2\ 的 菌\khun2\ 。
逐家 較 袂曉 讀 ， 所以 提醒 一下 。

華語 ： {可以 使用 稀釋 的 漂白水}
臺語 ： 會使 共 漂白水 透 予 薄|e7-sai2 ka7 phio3-peh8-tsui2 thau3 hoo7 poh8|
． 透\thau3\ ： 佇 咱 臺語 內面 ， 有 足濟 用法 。
佇 這个 例 ， 是講 共 伊 摻\tsham1\ 水 ， 予 伊 的 厚度 變 低 ， 變 較 薄 。
例 ： 這 燒水 透 一寡 冷水 ， 抑無 ， 袂 啉 咧 。
例 ： 這條 路 透 車頭 。 透 → 通 去到 [[佗位]] 。 這 是 一種 用法 。
． 透雨\thau3-hoo7\ ： 佇 落雨 的 狀況\tsong7-hong2\ 下 ， 我 去 做 啥物代誌 。
． 透暝\thau3-me5/thau3-mi5\ ： 規暝 攏 按怎 。
例 ： 透暝 無 睏 。
透暝 咧 趕工 課 。
． 透仔\thau3-a2\ ： 這 較 罕得 人講 ， 以早 有人 咧 講 ， 算 某 一種 抓耙仔 、 抑是 報馬仔 彼種 的 。
． 薰吹透\hun1-tshue1-thau3/hun1-tshe1-thau3\ ： 通 薰吹 的 物件 ， 是 一个 家私 。

二 、 講予 你 知 ： 個人 防疫
這馬 全世界 ， 攏咧 關心 這个 武漢肺炎 。
逐家 攏 知影 ， 咱 臺灣 就是 愛 按照 中央 疫情 指揮 中心 的 指示 ， 做 一寡 疫情 防治 。 但是 ， 上蓋 重要 的 是 咱 個人 的 防疫 ， 一定 愛 毋驚 麻煩 ， 愛 共 做 予 好勢 。
個人 的 防疫 到底 愛做 啥物 代誌 ？
◎ 病毒 按怎 傳播
咱 逐家 毋通 綴咧 足 驚惶 的 ， 咱 愛 知影 原理 到底 是 按怎 來 的 ， 病毒 到底 按怎 來 傳播 ， 這 是 重點 的 重點 。
＊ 對 鼻 目 喙 入來 嚨喉空 、 肺管
這个 病毒 是 對 佗位 入來 咱的 身軀 的 ？ 是 對 咱的 鼻 、 目 、 喙 ， 入來 嚨喉空 、 肺管 ，
來 造成 感染 ， 所以 咱 做 個人 防疫 的 目的 ， 就是 愛 共 這件 代誌 阻擋 起來 。
咱 來 看 啥物款 的 情形 ， 會 造成 這款 的 問題 。 伊 有 兩種 的 傳播 方式 ：
＊ 傳播 原因
． 瀾鬚 傳播 ： 瀾鬚 直接 去 予 別人 的 瀾鬚 噴著 ， 抑是 去 沐著 。
針對 這个 予人 噴著 的 情形 ， 咱 愛 掛喙罨 ， 就是 咧 防 這个 物件 。
． 接觸 傳播 ： 咱的 手 ， 去 沐著 有 病毒 的 瀾鬚 了後 ， 咱 閣 烏白 摸 ， 摸 咱的 鼻 、 喙 、 目睭 ，
摸 面 了後 ， 就會 造成 感染 。
欲來 防治 這个 部份 ， 咱 著愛 捷 洗手 。
＊ 防治 方式 ： 掛喙罨 、 捷 洗手 ， 這 是 上 基本 的 ， 相信 逐家 攏知影 。

◎ 捷 洗手
＊ 摸著 比 予人 噴著 的 機率 較懸
專家 攏共 逐家 講 ， 雖然 逐家 這馬 攏 非常 在意\tsai7-i3\ 喙罨 買 有著 無 ，
但是 閣較 重要 的 是 愛 捷 洗手 。
用 想 的 就 知影 ， 因為 瀾鬚 有 重量 ， 袂得 咧 空氣 當中 飛來飛去 ， 所以 有 一个 距離 了後 ，
就會 落 咧 塗跤 ， 抑是 落 咧 啥物 所在 ， 除非 是 誠 近 距離 ， 若無 ， 你 去 [[予人]] 噴著 的 ，
比 你 去 摸著 的 機率 較低 ，
摸著 比 予人 噴著 的 機率 較懸 。 所以才 講 捷 洗手 ， 才是 閣較 重要 的 。
＊ 食 物件 進前 ， 用 便所 了後 ， 嗽 、 擤鼻 ， 去 病院 ， 出外 轉來
啥物 時陣 愛 洗手 ？ 遮 有 幾个仔 原則 ， 就是 ：
食 物件 進前 ， 去 便所 了後 ， 你 有 呿呿嗽 、 擤鼻 ， 抑是 去 病院 ， 出去 外口 轉來 等等 ，
攏愛 來 洗手 ， 當然 洗 愈 濟 愈 好 。
＊ 面 、 盤 、 叉 、 研 、 大 、 徛 、 節 一分鐘 。
咱 洗手 嘛有 一个 規則 ， 遮 有 幾个仔 口訣 。
． 面\bin7\ ， 是 手面\tshiu2-bin7\ 愛 洗洗咧 。
． 盤\puann5\ ， 就是 手盤\tshiu2-puann5\ 嘛愛 洗洗咧 。
． 叉\tshe1\ ， 共 指頭仔 叉開\tshe1-khui1\ ， 共你 指頭仔 中間 的 空縫 ， 嘛愛 洗洗咧 。
． 研\ging2\ ， 是 愛用 你的 關節 遮 ， 佇 手面 研研咧 ， 共 洗 予 清氣 。
． 大\tua7\ ， 佇 你的 大頭拇 仔 遮 ， 嘛 攏愛 洗 予 清氣 。
． 徛\khia7\ ， 手指頭仔 尾 的 所在 ， 嘛愛 佇 手面 頂懸 ， 共 伊 研研咧 。
． 節\tsat4\ ， 就是 手節\tshiu2-tsat4\ ， 攏愛 洗 予 清氣 。
愛 洗 一分鐘 ， 洗手 的 時陣 愛 按呢 。
＊ 用 雪文 較贏 用 酒精
咱 這馬 出去 外口 ， 攏會 用著 → 焦洗手\ta1-se2-tshiu2/ta1-sue2-tshiu2\ ， 就是 用 酒精 。
焦洗手 當然 嘛 會使 ， 因為 酒精 會 共 病毒 刣 予 死 ， 但是 閣較 有效 、
閣較 重要 ， 因為 咱 是 欲 洗 瀾鬚 ， 所以 用 雪文 來洗 ， 較贏 用 酒精 。
這个 觀念 ， 逐家 一定 愛 有 。

◎ 掛喙罨
＊ 外科 喙罨 就 有夠 ， 嗽 、 拍咳啾 愛 掛喙罨
喙罨 足濟 種 ， 只要 外科 喙罨 就 有夠 ， 毋免 掛 予 你 喘氣 困難 的 彼種 。
＊ 目的 是 欲 閘 瀾鬚
咱 普通時 有 喙罨 當然 共 掛 起來 ， 但是 無 喙罨 的 時陣 ， 你 若有 嗽 、
拍咳啾 ， 嘛愛 緊 共 遮 咧 ， 千萬 毋通 講 無 喙罨 就 完全 袂當 防治 
只要 共 你 的 瀾鬚 閘\tsah8\ 起來 ， 這 攏是 有效 的 。
＊ 官方 宣導 當時\tang1-si5\ 愛 掛喙罨 ：
去 病院 、 本人 發燒 、 呼吸道 有 病症 ， 抑是 免疫力 䆀 ，
無 通風 的 空間 內面 ， 長時間 近 距離 接近 人 ， 這 攏是 愛 掛喙罨 。
＊ 根據 疫情 做 調整
當然 這 是 目前 ， 咱 愛 隨 疫情 ， 聽 中央 疫情 指揮 中心 指示 ， 做 調整 。

◎ 喙罨 清潔\tshing1-kiat4\
當然 咱 希望 喙罨 數量 絕對 攏 有夠 ， 因為 喙罨 上好 毋通 一直 重複 使用 。
萬不二 ， 喙罨 若是 無夠 ， 喙罨 欲 按怎 來 做 清潔 ？
＊ 纖維\tshiam1-i5/tshiam1-ui5\ 佮 靜電\tsing7-tian7\
喙罨 會 有效 ， 原理 是 因為 喙罨 內面 ， 纖維 佮 靜電 兩个 部份 來 影響 。
＊ 五十六 度 二十 分鐘 酒精 ， 會當 刣死 病毒
有的 人 講 喙罨 共 提去 創 予 燒 ， 因為 病毒 五十六 度 ， 你 共 燒 二十 分鐘 ， 病毒 就會 死去 ， 這是 無毋著 。
＊ 咧 餾 咧 熱 的 時 ， 毋通 破壞 纖維
這个 部份 一定 愛 注意 ， 咧 共 創 予 燒 的 時陣 ， 毋通 破壞 伊 的 纖維 。
＊ 酒精 會 予 靜電 暫時 失效 ， 毋過 會當 清潔
有人 講 用 酒精 來 共 消毒 ， 敢 會使 ？ 酒精 會當 共 病毒 刣死 ， 無毋著 ，
嘛有 人講 酒精 可能 會 影響 喙罨 內面 的 靜電 ， 按呢 是 欲 按怎 ？
酒精 干焦 會 予 靜電 暫時 失效 ， 但是 酒精 確實 會當 提來 做 清潔 佮 消毒 。
＊ 上好 是 數量 有夠 ， 毋通 重複 用
這个 部份 提供 予 逐家 來 思考 ， 咱 就是 愛 捷 洗手 ， 掛喙罨 ，
希望 喙罨 的 數量 有夠 ， 上好 是 毋通 一直 重複 使用 。

◎ 語詞 ：
． 鼻目喙\phinn7-bak8-tshui3\ ： 一般來講 ， 咱 攏 講 毋通 去 摸 目睭 、 鼻仔 、 喙 ， 按呢 分開 講 。
但是 有 另外 一个 詞 就是 叫做 鼻目喙 ， 其實 講起來 是 五官\ngoo2-kuan1\ ，
抑是 面容 的 意思 。
這馬 咱 雖然 攏 講 毋通 烏白 去 摸 你的 鼻目喙 。 ， 咱 是講
 毋通 去 摸 你的 鼻仔 、 目睭 佮 喙 。 ， 分開 三个 部位 講 。
但是 以前 講 鼻目喙 ， 是 外口 看起來 的 五官 ， 抑是 面容 。
． 肺管\hi3-kng2\ ： 本來 是 誠 普通 的 詞 ， 毋過 敢若 愈來愈 濟 人 袂曉 講 。
． 手節\tshiu2-tsat4\  = 手腕\tshiu2-uann2\ 。
． 瀾鬚\nua7-tshiu1\ ： 這个 詞 誠 趣味 ， 有的 人 可能 會 感覺 講 就是 喙瀾 。
有 小可 無仝 ， 伊 的 意思 是 喙瀾 噴 出來 足 幼 的 ， 敢若 鬚 。
喙瀾 有 可能 是 一 糊\koo5\ 的 ， 這馬 講的 是 一絲 一絲 的 ，
按呢 較 親像 喙鬚\tshui3-tshiu1\ 的 感覺 ， 較 幼 ， 無一定 看有 。
． 沐\bak4\ ： 可能 有人 會 講 莫 摸 ， 但是 這个 沐 意思 閣較 無仝 。
就是 你 有 磕著\khap8-tioh8\ 、 接觸\tsiap4-tshiok4\ 著 ，
不管 你 是毋是 用 摸 的 ， 彼 就是 沐\bak4\ 。
例 ： 啊 ！ 去 沐 著 手 矣 。
你 毋是 刁故意\tiau1-koo3-i3\ 的 ， 無細膩 創 一下 ， 去 沐著 手 。
 沐\bak4\ 這字 嘛 足 臺語 氣 的 。
． 喙罨\tshui3-am1/tshui3-om1\ ： 有 腔口 差 ， 有人 講 喙罨\tshui3-om1\ 。
這 嘛 算 較 新 的 詞 。
以前 的 人 ， 喙罨 這个 詞 是 有的 ， 但是 攏是 狗 佮 牛 咧 掛 的 物件 。
 牛喙罨\gu5-tshui3-am1\ 、 馬仔 喙罨 彼類 的 。
． 浞\tshiok8\ ： 浞浞咧 彼个 動作 ， 衫 、 紙 攏會 使用 浞 。 漢字 按呢 寫 。
註 ： 《 教典 》 浞\tshiok8\ ： {將 物品 在 水中 稍微 搓揉 、 攪動 。}
臺語 試 翻譯 ： 共 物件 佇 水裡 小可 揉撋 、 抐 振動 。
． 擤鼻\tshing3-phinn7/tshng3-phinn7\ ： 腔口 差 ， 攏 有人 講 。 漢字 按呢 寫 。
． 雪文\sap4-bun5\  茶箍\te5-khoo1\ ： 有人 講 這 兩項 無仝 。
． 雪文\sap4-bun5\ ： 外來語 來 的 。
． 茶箍\te5-khoo1\ ： 有人 講是 茶籽粕\te5-tsi2-phoh4\ ， 可能 原料 無啥 仝 。
． 拍咳啾\phah4-kha1-tshiunn3/phah4-ka1-tshiunn3
． 嗽\sau3\ ： 有人 講 咳嗽\ka1-sau3\ ， 或者是 歁嗽\kham7-sau3\ 。

三 、 看 戲齣\hi3-tshut4\ 講 臺語
◎ 欲 學人 去 做 落翼仔 毋|beh4 oh8-lang5 khi3 tso3 lau3-sit8-a2 m7/beh4 oh8-lang5 khi3 tsue3 lau3-sit8-a2 m7|
． 落翼仔\lau3-sit8-a2\ ： 原本 伊 兩種 意思 ，
頭先 落翼 是講 鳥仔 的 翼股\sit8-koo2\ 斷去 ， 著傷\tioh8-siong1\ 。
落尾 ， 變做 偷走厝\thau1-tsau2-tshu3\ 的 少年 查某囡仔 ， 一定 愛 是 查某囡仔 。
以早 的 環境 ， 偷走厝 的 ， 可能 足濟 攏 去 做 非法 的 性交易\sing3-kau1-ik8\ 工課 ，
所以 變做 講 所謂 的 彼款 性交易 工作者 ， 嘛 變做 叫做 落翼仔 。
這馬 可能 嘛是 有一寡 離開 厝的 ， 偷走厝 的 查某囡仔 ， 無一定 有 做 這種 工課 。
但是 以前 就是 攏 按呢 講 。
． 毋\m7\ ： 啥物 啥物 毋 ？ ， 應該 是 對 啥物 啥物 是毋 ？ 來 的 。
啥物 啥物 是毋 ？ 的 毋 ， 是 輕聲 ，
啥物 啥物 毋 ？ 的 毋 ， 原 調 上尾 字 m7 ， 第 七 調 。
足 臺語 氣 的 講法 。

◎ 無 彼个 尻川 ， 就 莫 食 彼个 瀉藥|bo5 hit4-e5 kha1-tshng1 , to7 mai3 tsiah8 hit4-e5 sia3-ioh8|
﹡ 這 算 俗語 。 無 彼个 才調 ， 就 莫 做 的 意思 。
． 尻川\kha1-tshng1\ ： 介紹 尻川 予 逐家 熟似 ， 是 這 兩字 ， 按呢 寫 。

2020 . 03 . 19 《 臺語 講 世事 》 ： 行動 支付
． 捾袋\kuann7-te7\
． 荷包\ha5-pau1\ ： ha5 是 啥物貨 ？ 是毋是 動作 ？
． sa1-bi3-suh4\sa1-bi3-suh4\
． pha9-sian3-too3\pha9-sian3-too3\
． {現金 回饋} ： 錢額 相送 。
＊ 錢 大百 ， 人 落肉|tsinn5 tua7-pah4 , lang5 loh8-bah4|
． 散工\suann2-kang1\ vs . 散工\suann3-kang1\
． 觱卡\pi1-khah4\ 、 𫝻卡\hue5-khah4\
． 斟茶\thin5-te5\ ： 這馬 逐家 攏 用 倒\to3\ 的 。 斟茶 較 文雅 。

這馬 真濟 人 買 物件 ， 毋免 提錢 ， 攏 用 啥物 (pay) ， 直接 來 (pay) 。
這馬 上新 的 ， 就是 手機仔 提出來 (pay) ， 就是 行動 支付 ， 用 手機仔 就 會當 買 咖啡 。 佮 信用卡 到底 有 啥物 無仝 ？
一 、 看 新聞 講 臺語 ： 行動 支付 真 利便 ， 少年人 佮意 用
◎ 翻譯
華語 ： {上班族 外帶 咖啡} 。
臺語 ： 赴 上班 ， 咖啡 捾 走|hu3 siong7-pan1 , ka1-pi1 kuann7 tsau2|
． {外帶} ： 欲 包 beh4 pau1 、 紮走\tsah4 tsau2\ 。
因為 一般 飲料 ， 逐家 時行 用 飲料 袋仔 捾袋\kuann7-te7\ ，
有 一个 耳\hinn7/hi7\ 通 捾 ， 所以 咱 講 捾走\kuann7-tsau2\ ， 用 捾\kuann7\ 的 。
． {外帶} 的 統稱\thong2-tshing1\ ， 欲 包 beh4 pau1 、 欲 紮走 beh4 tsah4-tsau2 。
例 ： 兩粒 肉圓 欲 包 。 兩粒 肉圓 欲 紮走 。

華語 ： {懶得 掏 錢包 ， 找 零錢} 。
臺語 ： 貧惰 對 荷包 撏錢|pin5-tuann7 tui3 ha5-pau1 lim5-tsinn5/pun5-tuann7 tui3 ha5-pau1 lim5 tsinn5/pan5-tuann7 tui3 ha5-pau1 lim5 tsinn5|
． 貧惰\pin5-tuann7/pun5-tuann7/pan5-tuann7/pan7-tuann7\ ： 有 腔口差 。
． 荷包\ha5-pau1\ ： ha5 是 啥物貨 ？ 是毋是 動作 ？ 縖 皮帶 的 縖\ha5\ ？
仝 彼个 音 ， 是 {荷包} ， 咱 白話 講 荷包\ha5-pau1\ 。
有人 講 皮包仔\phue5-pau1-a2/phe5-pau1-a2\ ， 有 其他 無仝 講法 ，
這 是 過去 有 捌 按呢 講 ， 嘛是 會當 共 逐家 紹介 ， 動作 愛 注意 。
註 ： 《 教典 》 ： {錢包} 。
． 撏\jim5/lim5\ ： 袋仔 、 包仔 較有 深度 ， 小可 深度 ， 共 提出來 的 意思 。
例 ： 你 對 你的 橐袋仔 、 褲袋仔 ， 撏 一寡 銅 kong3 出來 。
撏 ， 就是 這字 ， 嘛有 腔口 差 。

華語 ： {有 紅利 點數} 。
臺語 ： 有 sa1-bi3-suh4 的 點數|u7 sa1-bi3-suh4 e5 tiam2-soo3|
﹡ 會當 用 sa1-bi3-suh4\sa1-bi3-suh4/sa1-bi3-su3\ 的 講法 ， 有 可能 送 的 ， 予 你 後擺 較 俗 彼類 的 。
 紅利\ang5-li7\ 這馬 嘛是 有人 綴 華語 ， 直接 用 臺語 音 讀 。

華語 ： {要 祭出 最高 20 % 的 現金 回饋}
臺語 ： 予 你 上濟 二十 pha1 的 錢額 相送|hoo7 li2 siong7 tse7 ji7-tsap8 pha1 e5 tsinn5-giah8 sio1-sang3/hoo7 li2 siong7 tsue7 ji7-tsap8 pha1 e5 tsinn5-giah8 sio1-sang3|
． {現金回饋} ： 錢額相送\tsinn5-giah8-sio1-sang3\ ， 欲 送 你 錢 就著 矣 。
． 20 pha1 : pha1 是 簡化 的 講法 ， 以早 講 較 完整 pha9-sian3-too3 。
這馬 攏 講 pha1 爾 。
． 錢額\tsinn5-giah8\ ： 金錢 的 數額\siau3-giah8\ ， 彼个 數目\soo3-bok8\ 是 按怎 。
這馬 咱 定定 聽著 廣告 ， {現金回饋} 這 四字 ， 這 足 現代 ， 定定 咧 講 的 ，
咱 臺語 嘛愛 共 翻 予 著 ， 咱 按呢 講 錢額相送 。
咱的 頭家 會記得 喔 ， 後擺 欲 講 {現金回饋} 就 講 → 錢額相送 。 足 臺語 氣 的 。

華語 ： {等同 打 了 八 折 的 優惠}
臺語 ： 袂輸 是 拍 八 折|be7-su1 si7 phah4 peh4 tsiat4/bue7-su1 si7 phah4 pueh4 tsiat4| .
． 袂輸\be7-su1/bue7-su1 ： 袂輸 按怎 。
這馬 咱 逐家 攏 干焦 會曉 講 等於\ting2-i5\ ， 等於 拍 八 折 。
咱 會當 講 袂輸\be7-su1/bue7-su1\ 按怎 ， 這 足 臺語 氣 的 。
例 ： 你 今仔日 穿 按呢 ， 袂輸 是 欲 去 參加 喜宴 。
袂輸 按怎 按怎 ， 逐家 一定 愛 共 抾 轉來 用 。

華語 ： {能否 成為 振興 商圈 的 特效藥}
臺語 ： 敢通 成做 街市 再興 的 好藥|kam2-thang1 thiann5-tso3 ke1-tshi7 tsai3-hing1 e5 ho2-ioh8/kam2-thang1 thiann5-tsue3 kue1-tshi7 tsai3-hing1 e5 ho2-ioh8|
﹡ 因為 是 疑問句\gi5-bun7-ku3\ ， 所以 是 → 敢 按怎 按怎 ？ ， 足 基本的 ， 咱 定定 咧 講 。 就是 華語 的 嗎 莫講 。
例 ： 你 敢通 按怎 ？
． 敢通\kam2-thang1\ ： 無一定 後壁 有 字 ， 有時仔 後壁 無字 嘛 會當 。
啥物 狀況 你 看著 ， 講 ： 敢通\kam2-thang1\ 
例 ： Ａ ： 這 予 你 食 。
Ｂ ： 敢通 ？
Ａ ： 抑無 我 食 好矣 。
． {振興 商圈} ： 欲 {振興} 可能 這馬 較 無 遐 好勢 ， 可能 生理 無好 ，
咱 講 街市 再興 講法 會當 參考 ，
閣 予 興\hing1\ 起來 。
這馬 當然 嘛有 人 按呢 講 商圈\siong1-khuan1\ ， 但是 以前 ，
例 ： 這个 街市 誠 鬧熱 。 這 足 臺語 氣 的 。

二 、 講 予 你 知 ： 行動 支付
以前 ， 咱 買 物件 的 時陣 ， 一定 共 咱的 皮包仔 提 出來 ， 佇 內面 揣錢 ， 揣 銅 kong3 ， 抑是 揣 信用卡 。 但是 這馬 愛 揣 你的 手機仔 ， 緊 共 提出來 。
◎ 行動 支付 是 啥物
＊ 無用 現金 、 支票 、 信用卡 
你 毋免 用 現金 、 支票 、 信用卡 來 買物件 ， 是 用 一種 行動 裝置 來 買 。
＊ 行動\hing5-tong7\ 裝置\tsong1-ti3\ ： 手機仔 、 手錶 等
 行動 裝置 是 英文 （mobile1 device1) ， 會當 徙來 徙去 的 一款 裝置 。
包括 手機仔 ， 這馬 有的 人 用 手錶仔 ， 這 攏 算是 行動 裝置 一部份 。
＊ 簡訊 ， 透過 網頁 ， (app) 等
無用 信用卡 、 現金 來 買物件 ， 這款 方式 佇 幾 年 進前 就 已經 開始 ，
一開始 ， 有人 用 簡訊 來 買物件 ， 有的 是 用電 腦 透過 網頁 來 買物件 ，
這馬 閣較 濟 是 用 咱 手機仔 內面 的 (app) 。
(app) 號做 應用程式\ing3-iong7-ting5-sik4\ ， 電腦 內面 ， 手機仔 內面 ，
攏會 有 這種 (app) 應用程式 。
＊ 條碼\tiau5-be2\ 、 (Q R code) 縛定\pak8-tiann7\
咱 若 手機仔 提出來 了後 ， 揣著 咱 欲 用 的 (App) ， 就 知影 用 條碼\tiau5-be2\ ，
有 可能 是 (Q R code) ， 就是 一个 四四角角 、 烏色 的 物件 ，
按呢 共 觱\pi1\ 一下 ， 掃 一下 ， 馬上 就 會當 付錢 ， 這 就是 行動 支付 。
為啥物 條碼 ， 抑是 (Q R code) ， 掃 一下 就 會當 付錢 ？
因為 (App) 已經 佮 你的 信用卡 ， 甚至 會當 連 到 你的 口座\khau2-tso7\ ，
這 有 一个 特別 的 名詞 ， 號做 縛定\pak8-tiann7\ ， 已經 縛定 ，
這 就是 為啥物 咱 會當 用 手機仔 ， 抑是 手錶仔 來 付錢 的 一个 方式 。

◎ 優點
咱 為啥物 欲 按呢 做 ？ 當然 有 伊 的 好處 佇咧 。
＊ 免 找錢 ， 免 紮 遐濟 張 信用卡
咱 買 物件 的 時 ， 免 找錢 ， 時間 省 誠濟 ， 免 紮 遐濟 張 信用卡 佇 身軀 ，
你 攏總 共 囥佇 手機仔 內面 就 會使 ， 非常 方便 。
＊ 安全 機制 、 交易 愛 認證
咱 用 (App) 來 付錢 的 時陣 ， 伊 有 一个 安全 機制 ， 會當 共 咱 控制 ，
每 一擺 做 交易 的 時陣 ， 攏愛 有 一个 認證 ， 所以 是 非常 安全 。
＊ 方便 記錄 ， 了解 消費 習慣
消費者 家己 ， 攏 會當 透過 手機仔 來 了解 ， 你 做 啥物款 的 消費 。
會當 方便 記錄 ， 了解 這個月 開 偌濟 錢 佇 啥物 所在 ， 等等 。
當然 頭家 、 店頭 ， 𪜶 嘛 通 會當 利用 這款 (App) ， 來 了解 消費者 消費 的 習慣 ，
才來 共 消費者 做 一寡 建議 ， 等等 。
＊ 辨識 系統 減少 受 偷用
對 店頭 來講 ， 閣有 一个 上大 的 好處 ， 以前 用 信用卡 ， 抑是 錢 ， 有 可能 去 予人 偷用 ，
這馬 用 (App) 了後 ， 因為 有 辨識 系統 ， 所以 會 減少 [[予人]] 偷用 的 現象 。

◎ 發展 現況\hian7-hong2\
＊ 各國 政府 咧 推動 檢討 法規
這馬 看起來 敢若 是 人類 社會 的 趨勢 ， 各國 政府 攏 一直 咧 推動 矣 ，
毋但 硬體 愛 講究 ， 各種 的 法規 嘛愛 講究 ， 各國 政府 攏咧 推動 ，
嘛 咧 檢討 這馬 的 法規 有夠 ， 抑 無夠 。
＊ 臺灣 已經 普及 ， 傳統 市場 嘛 通用
咱 臺灣 這馬 嘛 已經 足 普及 矣 ， 佇 百貨公司 、 大賣場 等等 的 所在 ，
欲 用 行動 支付 ， 攏 非常 簡單 ， 甚至 佇 傳統 市場 ， 這馬 嘛 通用 矣 。
手機仔 提出來 ， 共 觱\pi1\ 一下 ， 就 通好 付錢 矣 。
＊ 瑞典 對 無 現金 社會 的 檢討
這 真正 敢 遮爾仔 好 ？ 有 真濟 國家 開始 檢討 ， 譬如 講 瑞典 ，
瑞典 這个 國家 真 特別 ， 𪜶 這个 行動 支付 ， 是 行甲 足 緊 的 ， 甚至
瑞典人 有的 已經 共 晶片 ， 種 佇咧 身軀 內面 ， 連 手機仔 攏 免 提出來 ，
手 一下 伸出來 ， 都 通 付錢 矣 ， 行 遮爾仔 緊 。
但是 瑞典 這馬 嘛 開始 檢討 ， 這款 無 現金 社會 ， 敢 真正 愛 行 遮爾 緊 ？
＊ 利便性\li7-pian7-sing3\ 、 穩定性\un2-ting7-sing3\ 佮 隱私\un2-su1\ 問題
這 有 幾个仔 問題 ， 當然 無 現金 看起來 ， 敢若 誠 利便 ， 無毋著 ，
但是 牽涉著 老大人 ， 抑是 外國 來 的 人 ， 可能 使用 就 無 遐爾 方便 。
講著 穩定性 ， 咱 知影 用 機器 ， 萬不二 無 連線 ， 抑是 按怎 ， 突然間 無法度 付錢 。
 穩定性 這馬 嘛 真 濟人 猶閣咧 討論 。
閣來 ， 隱私 的 問題 ， 因為 用 (App) ， 用 行動 支付 付錢 了後 ， 啥物人 付 ， 佇 佗位 付 ，
付 偌濟 錢 ， 攏 看甲 明明明\bing5-bing5-bing5\ ， 這 就是 隱私 的 問題 。

各種 問題 ， 這馬 咱 人類 社會 猶閣咧 討論 當中 ， 咱 臺灣 嘛是 仝款 ， 那 發展 ， 那 檢討 ， 但是 可能 這 會 是 一个 趨勢 ， 未來 ， 你 欲 用 現金 付 ， 用 信用卡 付 嘛是 會使 ， 欲 用 行動 支付 來 付 嘛是 攏 會使 。

◎ 語詞 ：
． 荷包\ha5-pau1\ ： 可能 有人 講 荷花\ho5-hue1\ ， 荷蘭\Ho5-lan5\ ，
咱 較 知影 這字 荷\ho5\ 的 音 ， 伊 有 另外 一个 ha5 的 音 ，
有的 人 講 荷包\ha5-pau1\ ， 嘛是 閣較 濟人 講 無仝款 的 講法 。
． 錢袋仔\tsinn5-te7-a2\ ： 袋\te7\ ， 嘛 有人 講 → 包\pau1\ ， 錢包仔\tsinn5-pau1-a2\ 。
． 銀袋仔\gin5-te7-a2/gun5-te7-a2\ ： 以前 是 囥 金銀財寶 的 袋仔 ，
可能 有 銀票\gin5-phio3/gun5-phio3\ ， 票包仔\phio3-pau1-a2\ 嘛 捌 有人 講 ，
較 四常 是 聽著 皮包仔\phue5-pau1-a2/phe5-pau1-a2/pher5-pau1-a2\ 。
例 ： 你的 皮包仔 佇 遮 。
皮包仔 無一定 是 皮\phue5/phe5/per5\ 做的 ， 彼是 一个 通稱 。
＊ 錢 類 的 講法 ：
． 大張的\tua7-tiunn1-e5\ {大鈔} ： 錢 若是 講 一千 箍 的 ， 咱 這馬 攏會 講 大張的 。
意思 當然 有 細張的\se3-tiunn1-e5/sue3-tiunn1-e5\ ， 這 細張的 著愛 看 時代 ， 以早 有 五 箍 ， 幾 箍 的 ，
咱 這馬 是 一百 就算 細張的 ， 這 是 相對 的 意思 ，
有的 人 講 一百 箍 足 大張 的 ， 嘛 袂使 講 毋著 。
． 大百\tua7-pah4\ ： 是 咧 講 足濟 。 所以 咱 會當 講
大百錢\tua7-pah4-tsinn5\ ， 意思 就是 足濟 錢 。
例 ： 這間 厝 開 伊 大百錢 。
＊ 俗語 ： 錢 大百 ， 人 落肉|tsinn5 tua7-pah4 , lang5 loh8-bah4|
意思 是 趁 足濟 錢 ， 毋閣 身體 可能 無好 去 ， 用 肉\bah4\ 去 換 。
 消瘦落肉\siau1-san2-loh8-bah4\ 的 落肉 。
＊ 較少 金額 的 ：
． 小票\sio2-phio3\
． 散票\suann2-phio3\ ， 毋是 suann3 phio3 。
散工\suann2-kang1\ ： 是 零星工 。
散工\suann3-kang1\ ： 是 做了 矣 ， 工課 做煞 矣 ， 會當 散 ( suann3 ) 會 、 會當 四散 。
． 零星的\lan5-san1-e5\ ： 可能 有 包含 銀角仔 ， 無一定 是 銀角仔 ， 可能 細張 的 紙票 ，
就是 找 予 開 的 ， 金額 較 細的 。
． 銀角仔\gin5-kak4-a2/gun5-kak4-a2\ ： 一定 是 銅 kong3 。
＊ 動作 ： 錢 欲 按怎 予人
． 納\lap8\ ： 納錢\lap8-tsinn5\ ， 這 不止仔 臺語 口語化\khau2-gi2-hua3/khau2-gu2-hua3/khau2-gir2-hua3\ 的 講法 ， 足 臺語 氣 。
例 ： 你 這个 錢 納 抑 未 ？
你 這个 費用 納 抑 未 ？
． 繳\kiau2\ ： 繳 學費|kiau2 hak8-hui3| 。
． 交\kau1\
． 付\hu3\
＊ 使用 卡\khah4\ 的 動作 ： 因為 咱 一般 華語 是 看著 {刷} ，
有人 講 用 鑢\lu3\ 的 ， 毋過 鑢\lu3\ 的 動作 小可 傷 大力 。
是 用 棕鑢仔\tsang1-lu3-a2\ 欲 共 鑢 予 歹 按呢 的 感覺 ， 有較 奇怪 。
． 觱卡\pi1-khah4\ ： 大部份 攏有 一个 聲音 ， 予 伊 觱\pi1\ 一下 。
． 𫝻卡\hue5-khah4\ ： 較 輕 咧 ， 予 伊 過 都 好 ， 𫝻 一下 。
這 是 咱 現代 定定 會 用 的 一寡 動詞 。

三 、 看 戲齣\hi3-tshut4\ 講 臺語
◎ 你 激 一个 面腔 予 我 看|li2 kik4 tsit8-e5 bin7-tshiunn1 hoo7 gua2 khuann3|
． 激面腔\kik4-bin7-tshiunn1\ ： 本來 面腔 就是 看起來 按怎 ，
毋過 大部份 咱 會用 佇咧 較 歹看面 ， 抑是 受氣 ， 彼種 較 負面 的 ，
較 無好 看 的 彼款 狀況 ， 就會 講 激 一个 面腔 。
普通時仔 ， 咱 一般來講 ， 面腔 無一定 有好有䆀 。
例 ： 伊 的 面腔 誠好 。 嘛是 會使 按呢 講 。
伊 本來 是 中性 的 ， 毋過 咱的 應用 上 ， 煞 大部份 用 佇 較 負面 的 。
以早 ， 佮 鼻目喙 、 面容\bin7-iong5\ 是 仝款 的 意思 。
激 一个 面腔 ， 就是 歹看面 的 意思 。

◎ 我 斟茶 予 你 啉|gua2 thin5-te5 hoo7 li2 lim1|
． 斟茶\thin5-te5\ ： 主要 是 欲 共 逐家 強調 斟\thin5\ 這个 動作 ，
這馬 逐家 攏 用 倒\to3\ 的 ， 用 兩手 倒\to3\ ， 無 就是 倒吊 。
倒 ， 是 欲 抨\phiann1\ 掉 ， 無愛 矣 。
斟茶 較 文雅 ， 斟\thin5\ 這字 就是 按呢 寫 。

◎ 平本 都 無夠|phenn5-pun2 to1 bo5-kau3/phinn5-pun2 to1 bo5-kau3|
． 一般 攏會 佮 本 做伙 ， phinn5 本 ， 抑是 phenn5 本 。
彼句 口白 平本 都 無夠 。 ， 攏 囥 佇咧 跋筊\puah8-kiau2\ 用途 較濟 。
平本\phenn5-pun2/phinn5-pun2\ ， 意思 是 欲 共 伊 的 本錢 提 轉來 、 贏 轉來 。
基本上 攏是 用 佇 跋筊 ， 袂 定定 用著 就著 矣 。


2020 . 03 . 26 《 臺語 講 世事 》 ： 植物肉 {人造肉 、 未來肉}
． 痟貓\siau2-niau1\ vs . 痟媌\siau2-ba5\  痟猫\siau2-ba5\
． 挃\tih8/tinnh8\
． 挑戰 ， 有人 講 ： 挑戰\thiau2-tsian3\ ， 有人 講 ： 挑戰\thiau1-tsian3\ 。
＊ 食著 按怎 ， 動詞 後面 有 著\tioh8\ ， 愛 讀 本調 。
註 ： 《 教典 》 著\tioh8\ ： 6 . {動詞補語  ， 後接 形容 該 動作 的 狀態 描述} 。
． 畜牧業\thiok4-bok8-giap8\
． 環境\khuan5-king2\
． 百 百 X  pah4-pah4 X ？
． 茄茉菜\ka1-buah8-tshai3\ 、 厚茉菜\kau7-buah8-tshai3\ 、 牛皮菜\gu5-phue5-tshai3\
． 植物\sit8-but8\ （ Ｏ ） ， 俗唸 作 tit8 but8 、 tsit8 but8 （ Ｘ ）

一 、 看 新聞 講 臺語 ： 電商 賣 人造肉 搶 六百 億 商機
◎ 翻譯
華語 ： {風靡 全球 的 植物性 蛋白 人造肉}
臺語 ： 全世界 咧 痟 植物性 卵白 人造肉|tsuan5-se3-kai3 leh4 siau2 sit8-but8-sing3 nng7-peh8 jin5-tso7-bah4|
． {風靡} ， 咱 講 痟\siau2\ 啥 就好 矣 。
例 ： 三月 痟\siau2\ 媽祖 。
就是 這字 痟\siau2\ ， 就是講 足 興\hing3\ 的 ， 比 興 的 程度 閣較懸 ，
比 興 閣較 興 ， 所以才 會當 達到 痟 的 程度 。
． 痟貓\siau2-niau1\ vs . 痟媌\siau2-ba5\  痟猫\siau2-ba5\ ： 這 是 咧 形容 人 。
不管 女 字爿 、 犭 字爿 ， 攏是 叫做 ba5 。
例 ： 果子猫\kue2-tsi2-ba5/ke2-tsi2-ba5\ ， 就是 犭 字爿 的 。
＊ 貓\niau1\ ， 佮 媌\ba5\ 猫\ba5\ 有 啥物 差別 ？ 囥咧 人 來講 ， 有 兩種 講法 。
過去 ， 有人 講 貓\niau1\ 是講 查埔的 ， 媌 猫 是講 查某的 。
所以 罵 查埔人 足 痟 的 ， 會 講 伊 是 痟貓\siau2-niau1\ ，
罵 查某人 足 痟 的 ， 會 講 伊 是 痟媌\siau2-ba5\ ，
以早 攏會 感覺 講 媌\ba5\ 這字 較 歹聽 ， 較 罵人 的 ， 字 本身 佮 意思 是 咧 講 無好 的 ，
所以 女 字爿 的 ， 就是 較 無好 的 查某人 ， 但是 就是 有 按呢 的 講法 。
例 ： 彼个 人 敢若 一隻 痟貓 。 應該 是 咧 講 查埔 。
這馬 現代 來講 ， 因為 日本時代 有 烏貓姊仔 、 烏狗兄 ，
所以 咱 會 想講 貓 應該 是 咧 講 查某的 ？ ， 這 應該 有 時代 差 。 但是 以前 就是 按呢 講 的 。
例 ： 你的 一个面 若 痟貓 咧 。
這个 詞 嘛 不止仔 古錐 、 趣味 ， 會使 閣 共 提 出來 用 。

華語 ： {要 來 挑戰 肉食者 的 接受度}
臺語 ： 挑戰 興 食肉 的 欲挃 無|thiau2-tsian3 hing3 tsiah8-bah4 e5 beh4 tih8 bo5/thiau1-tsian3 hing3 tsiah8-bah4 e5 beh4 tih8 bo5|
． 挑戰 ， 因為 挑 有 兩个 音 ， 一个 thiau2 ， 一个 thiau1 。
有人 講 ： 挑戰\thiau2-tsian3\ ， 有人 講 ： 挑戰\thiau1-tsian3\ ， 攏 會使 。
． 興 食肉|hing3 tsiah8-bah4| ： 誠 有 趣味 食肉 。
興 食肉 ， 聽 起來 較 正常 ， 若是 講
痟 食肉 ， 可能 彼 程度 無 肉 食 會 死 ， 愛 食 足濟 足濟 。
． 挃\tih8/tinnh8\ ： 足 口語化 臺語 的 講法 。 有 腔口差 ， 無 鼻音 佮 有 鼻音 的 。
例 ： 你 欲挃 毋挃\m7-tih8/m7-tinnh8\ ？
例 ： 這 你 欲挃 無 ？
例 ： 我 欲挃 彼 ， 欲挃 這項 。
這个 挃\tih8\ 逐家 敢若 袂曉 用 矣 ， 攏 袂記得 矣 ， 愛 繼續 用 。

華語 ： {它 的 口感 就 像 真 肉 一樣 ， 而且 零 膽固醇 、 無 激素 、 無 抗生素}
臺語 ： 食著 親像 正肉|tsiah8-tioh8 tshin1-tshiunn7 tsiann3-bah4|
煞無 膽固醇 、 hoo1-lu2-bong2 、 抗生素|suah4 bo5 tann2-koo3-sun5 , hoo1-lu2-bong2 , khong3-sing1-soo3|
﹡ 食著 按怎 ， 通常 這个 動詞 後面 有 著\tioh8\ ， 愛 讀 本調 ，
表示 若像 動詞 的 補語\poo2-gi2/poo2-gu2/poo2-gir2\ ， 後壁 愛 接一 个 形容 的 講法 。
毋是 講 你 食 著 tsiah8 tioh8  ， 抑是 食 毋著 tsiah8 m7-tioh8 ，
毋是 彼个 {到} 的 意思 ， 是 咧 形容 ， 食起來 親像 正肉 。
這个 著\tioh8\ 敢若 這馬 的 人 無啥 會曉 用 ， 較 困難 用 。

． 正肉\tsiann3-bah4\ ： {像 真 肉 一樣} 。
正\tsiann3\ ， 有 足濟 意思 ， 遮 是 講 真實 的 ， 是 正的 ， 毋是 假的 。
﹡ 煞無\suah4-bo5\ ： 有時仔 嘛是 會 予 卻 代替 去 ， {卻} 的 意思 。
咱 臺語 會 講 煞\suah4\ 按怎 。
就是 講 伊 無 肉 的 彼款 膽固醇 、 hoo1-lu2-bong2 、 抗生素 等等 。

華語 ： {人造肉 水漲船高 ， 價格 比 真肉 還 要 貴} 。
臺語 ： 人造肉 真 搶市|jin5-tso7-bah4 tsin1 tshiunn2-tshi7/jin5-tso7-bah4 tsin1 tshionn2-tshi7|
價數 比 正肉 閣較 貴|ke3-siau3 pi2 tsiann3-bah4 koh4-khah4 kui3|
． 搶市\tshiunn2-tshi7/tshionn2-tshi7\ ： 有 腔口差 ， 大部份 的 人 講 → 搶\tshiunn2\ ，
臺南 遐 講 → 搶\tshionn2\ 。
． 價數\ke3-siau3\ ： 是 予 逐家 看 這 兩 字 ， 寫 出來 的 漢字 。

華語 ： {有 一度 供貨 不順}
臺語 ： 有 一站仔 ， 貨 出 袂赴 賣|u7 tsit8-tsam7-a2 hue3 tshut4 be7-hu3 be7/u7 tsit8-tsam7-a2 he3 tshut4 bue7-hu3 bue7|
． 有 一站仔 u7 tsit8-tsam7-a2 ： 一段時間 的 意思 。
例 ： 有 一站仔 ， 我 攏 無愛 食肉 。
例 ： 我 有 一站仔 無看 著 伊 矣 。

二 、 講予 你 知 ： 植物肉
◎ 臺灣 食菜 的 人 比例 誠 懸
＊ 宗教 影響 ， 抑是 健康 因素
咱 臺灣 食菜 的 人 有 兩種 原因 ， 一種 是 因為 宗教 影響 ， 抑無 ，
是 健康 因素 。
＊ 服務 佮 商品 百百款
佇 臺灣 ， 食菜 的 服務 已經 是 百百款 矣 ， 食菜 的 產業 非常 大 。
這馬 嘛有 規个 市場 ， 攏是 咧 賣 素食 的 ， 甚至 逐年 攏有 辦 素食 展 。
素食 餐廳 非常 濟 ， 商品 佮 服務 百百款 。
＊ 素肉\soo3-bah4\ 食品 加工 產業 發達
為啥物 會 按呢 ？ 咱 臺灣 世界 有名 的 ， 素肉 食品 加工 產業 非常 發達 。

◎ 未來肉\bi7-lai5-bah4\
植物肉\sit8-but8-bah4\ 佮 咱的 素肉 ， 有 啥物 無仝款 ？ 植物肉 是 未來肉 。
＊ (Bill Gates) 佮 (Leonardo) 投資
十幾 年 前 ， 佇 歐美國家 ， 𪜶 開始 來 發展 的 。
譬如 講 前一站仔 ， 佇 咱 臺灣 有 餐廳 ， 共 (Bill Gates) 美國 大 有錢人 ，
微軟\bi5-nng2\ 公司 的 頭家 ， 佮 電影明星 (Leonardo) ， 𪜶 有 投資公司 未來 肉 ，
都 引進 來到 咱 臺灣 。
＊ 驚 豆仔 的 生氣\tshenn1-khui3/tshinn1-khui3\ {生味}， 用 小麥 、 荷蘭豆 為主
未來肉 佮 咱 所 食 的 素肉 ， 有 啥物 無仝 ？ 咱 先 講 伊 的 原料 。
臺灣 的 素肉 ， 咱 知影 是 豆仔類\tau7-a2-lui7\ ， 有 豆奶 、 豆皮 等等 ，
咱 臺灣人 食甲 足 慣勢 的 豆仔類 ， 來 做 這个 原料 。 但是
外國人 驚 豆仔 的 生氣\tshenn1-khui3/tshinn1-khui3\ ， 𪜶 用 的 材料 就 無仝款 ，
𪜶 用 的 是 麥仔\beh8-a2\ 的 小麥 、 荷蘭豆\ho5-lan5-tau7\ 來 做 主要 材料 。
＊ 用 菜汁\tshai3-tsiap4\tshai3-tsap4\ 染 血色 閣有 肉汁\bah4-tsiap4/bah4-tsap4\
一个 足 重要 的 部份 ， 這个 未來肉 ， 是 欲 做 肉 ， 𪜶 會用 菜汁 ，
共 染 有 血色 ， 所以 共 切 落去 ， 閣有 血水 走 出來 ， 有 肉汁 佇咧 。
＊ 毋是 為著 宗教 的 理由
這个 未來肉 ， 佮 咱 臺灣 的 素食 肉 ， 無仝款 ， 毋是 為著 宗教 的 理由 ，
才會 做甲 佮 肉 遮爾仔 成 。

◎ 世界 趨勢\tshu1-se3\
＊ 兩千 空六 年 聯合國 報告
兩千 空六 年 聯合國 報告 出來 ， 講 咱人 為著 欲 食肉 ， 飼牛 、 飼羊 等等 ，
這个 號做 畜牧業\thiok4-bok8-giap8\ ， 影響 著 地球 的 環境 非常 大 。
＊ 畜牧業 溫室 氣體 超過 汽車業\khi3-tshia1-giap8\ ， 佮 森林 爭 地
畜牧業 造成 的 溫室 氣體 ， 已經 超過 做 車 的 人 的 汽車業 ， 而且 ，
飼牛 、 飼羊 等等 ， 會 佮 樹林仔\tshiu7-na5-a2\ 、 森林 搶 地 ， 毋但 搶 地 ，
樹林仔 本來 會當 改善 地球 的 溫室 氣體 ， 所以 顛倒 是 第二 遍 的 傷害 。
＊ 兩千 空 五十 年 全球 人口 達到 一百 億 ， 加緊 對 環境\khuan5-king2\ 的 負面 影響
兩千 空 五十 年 連鞭 就 到 矣 ， 全 地球 的 人口 會 達到 一百 億 遮爾仔 濟 ，
到時陣 ， 有 足濟 人 攏 需要 食 卵白質 ， 需要 食肉 ， 若 飼 遮濟 豬 ，
飼 遮濟 牛 、 飼 遮濟 羊 ， 攏會 對 環境 造成 真大 負面 的 影響 。
＊ 未來肉 會當 取代 畜牧業
為著 這款 代誌 ， 歐美 國家 就 開始 準備 ， 開始 發展 未來肉 ，
希望 佇 未來 會當 取代 畜牧業 ， 抑是 加減 做 一寡 未來肉 ，
免 飼 遐爾 濟 牛 、 羊 、 豬 等等 。

◎ 臺灣 按怎 看
＊ 本底 就有 素食 傳統
講著 飼牛 、 飼羊 、 飼豬 這種 畜牧業 ， 對 環境 的 傷害 ， 這款 代誌
佇 咱 臺灣 可能 無 遐爾仔 嚴重 。
對 西洋 國家 來講 ， 𪜶 食素 食肉 可能 真大 的 影響 。 但是 對 咱 臺灣 ，
因為 咱 本底 就有 食 素食 的 傳統 ， 欲 招 咱 臺灣人 來 食素 食肉 ，
無 遐爾仔 大 的 影響 。
＊ 主要 考慮 的 是 健康
＊ 莫 用 傷濟 油 和 調味料
因為 咱 這馬 知影 毋通 食 傷 油 的 物件 ， 醬料 嘛 毋免 摻 遐爾仔 濟 。
＊ 臺灣 兩千 空 十七 年 開始 做 植物肉
＊ 免 加 卵 、 奶 、 植物膠\sit8-but8-ka1\ 來 共 黏 做伙
咱 做 植物肉 的 時陣 ， 毋免 佮 素肉 工廠 仝款 ， 免 加 卵 、 奶 、 植物膠 ，
免 做 這寡 物件 來 共 伊 黏 做伙 ， 直接 用 材料 就 會當 做 一條 一條 、
一塊 一塊 ， 敢若 肉 仝款 來 使用 。
＊ 敢 會當 變 {平民 肉食} 愛 等 市場 決定
咱 臺灣 嘛 有咧 發展 ， 這馬 來看 ， 成本 是 較懸 ， 價數 嘛 較懸 淡薄仔 ，
未來 敢會 變做 咱 普通人 取代 肉 的 一種 食物 ？ 咱 慢慢仔 等 市場 決定 。

◎ 語詞 ：
． 食菜\tsiah8-tshai3\ ： {吃素} 。
例 ： 我 食菜 的 ， 你 有 食菜 無 ？
 食菜 有 另外 一个 意思 ， 敢若 主人 咧 勸 人客 盡量 食 。
例 ： 食 菜 啦 ！ 食 菜 啦 ！ 盡量 食 ！ 盡量 食 ！
一般 咱 講 {素食者} ， 就是講 食菜的\tsiah8-tshai3-e5\ 。
使用 的 時間點 無仝款 ， 意思 就 無仝款 ，
咱 講 無 食 肉 的 人 ， 是 食菜的 。
． 食臊\tsiah8-tsho1\ ：
例 ： 你 有 食臊 無 ？
我 有 食臊 。
例 ： 你 是 食 菜 ， 抑是 食 臊 ？
． 百百款\pah4-pah4-khuan2\ ：
橫直 講 啥物 種類 、 幾項 ， 攏 會當 講 百 百 X pah4 pah4 X ？ 
例 ： 百百樣 、 百百種 、 百百項\pah4-pah4-hang7\ 。
． 茄茉菜\ka1-buah8-tshai3\ 、 厚茉菜\kau7-buah8-tshai3\ 、 牛皮菜\gu5-phue5-tshai3\
歐美 人 𪜶 做 人造肉 的 時陣 ， 會 囥 甜菜 ， 因為 甜菜 紅紅 ，
共 做甲 敢若 血水 仝款 。
這 無啥 仝 ， 這 華語 寫做 {葉甜菜} ， 應該 無仝 。
可能 大類\tua7-lui7\ 算 仝類\kang7-lui7/kang5-lui7\ ， 毋過 佮 甜菜 無仝 種 的 菜 。
伊 的 形 較 厚 ， 後壁 有 叫做 厚茉菜 ， 葉仔 本身 較 厚 。
嘛 有的 形容 講 敢若 牛皮 ， 佮 牛皮 仝款 厚 ， 無 遐爾 厚 ， 是 形容 。
． 生氣\tshenn1-kui3/tshinn1-khui3\ 、 腥氣\tshenn3-khui3/tshinn3-khui3\
咱 一般 咧 講 食物 類 的 一種 氣味 。
各人\kok4-lang5\ 對 氣味 的 感受 無啥 仝 ， 有的 人 講 彼 袂 歹鼻 ，
有的 人講 彼 足歹 鼻 。
生氣\tshenn1-khui3\ ， 生氣\tshinn1-khui3\ ， 腔口差 ， 攏 會使 唸 。
一般 是講 食物 類 ， 腥氣\tshenn3-khui3/tshinn3-khui3\ 較 會用 豆仔類 。
可能 嘛有 無仝款 的 講法 ， 有的 人 講 攏是 腥氣 ， 無 分 動 植物 ，
有的 人 是 植物 生氣 、 動物 腥氣 按呢 分 。
腥 嘛有 tshenn1 、 tshinn1 的 音 ， 可能 因為 按呢 ， 有的 人 濫 咧 用 。
有人 講 動物 的 較 臭臊\tshau3-tsho1\ ， 彼種 羶\hian3\ ， 較 強 的 味 。
植物\sit8-but8\ 的 就 講 生氣\tshenn1-khui3/tshinn1-khui3\ 。
有 幾若 種 解說 ， 反正 這个 物件 猶未 熟 ， 有 一種 臭氣 、 臭味 。
． 荷蘭豆\ho5-lan5-tau7/ho5-jin5-tau7/ho5-lin5-tau7\ ： 這 是 翻譯 ， 荷蘭豆\ho5-lian5-tau7\ 嘛 有人 講 ，
有人 認為 是 荷蘭 來 的 豆 。 豆仔類 有的 人 嘛 舞 無清楚 。
荷蘭豆 皮 較 薄 ， 豆莢\tau7-ngeh4\ 較 薄 ， 內面 子\tsi2\ 嘛 較 細粒 。
． 敏豆仔\bin2-tau7-a2\
． 凡勢\huan7-se3\ ： 凡勢 按怎 ， 就是 有 可能 按怎 。 無定著 按怎 。
． 畜牧業\thiok4-bok8-giap8\ ： 主要 是 這个 音 ， 遮 愛 用 文言音 講 。
咱 看 古裝戲\koo2-tsong1-hi3\ ， 有時仔 會 聽著 畜生\thik4-senn1/thik4-sinn1\ 。
． 煮食\tsu2-tsiah8/tsir2-tsiah8\ ： 佇 厝內 家己 煮 ， 煮菜 、 煮飯 、 煮湯 ，
例 ： 你 有咧 煮食 無 ？

三 、 看 戲齣\hi3-tshut4\ 講 臺語
◎ 你 是 欲 按怎 過日 啦|li2 si7 beh4 an2-tsuann2 kue3-jit8 lah4/li2 si7 beh4-an2-tsuann2 ke3-jit8 lah4|
你 是 欲 按怎 度日 啦|li2 si7 beh4 an2-tsuann2 too7-jit8 lah4|
你 是 欲 按怎 度活 啦|li2 si7 beh4 an2-tsuann2 too7-uah8 lah4|
． 過日\kue3-jit8/ke3-jit8\  度日\too7-jit8\ 、 度活\too7-uah8\ ， 這 幾種 講法 攏 會使 。
{你 是 要 怎 麼 過活 ？} → 過活 （ Ｘ ） ，
戲齣 內面 講 毋著 。

◎ 橫直 喔 ， 你 不受教 就 準拄煞|huainn5-tit8 ooh4 li2 put4-siu7-ka3 to7 tsun2-tu2-suah4/huinn5-tit8 ooh4 li2 put4-siu7-ka3 to7 tsun2-tu2-suah4|
． 橫直 huinn5-tit8 ， huainn5-tit8 ： 是 腔口差 。
． 不受教\put4-siu7-ka3\put4-siu7-kau3\ ， 是 白音 ka3 、 文音 kau3 的 差別 。
逐家 細漢的時陣 ， 定定 去 予 驚著 ，
例 ： 你 這个 不受教 的 ， 無 聽話 ！
． 準拄煞\tsun2-tu2-suah4\ ： 基本 上 有 兩種 意思 ，
一个 是 講 過去 的 代誌 準拄煞 ， 莫閣 講 ， 莫閣 計較 ， 莫閣 想 矣 。
有時仔 用 佇 錢銀 方面 ， 一般 若 講 欠數 ， 人 共 你 討數 ， 結果
你 干焦 還 一部份 ， 就 敢若 講 予 我 還 按呢 ， 你 就 準拄煞 。

2020 . 04 . 02 《 臺語 講 世事 》 ： 臺灣 的 石虎
． 㾀勢命\khiap4-si3-mia7\
． 㾀勢\khiap4-si3\
． 㾀\khiap4\
． 打揲\tann2-tiap8\
＊ 石虎 的 三大 特色 ， 有 點 白斑 、 畫 白 巡 、 圍 白 框 。
． 特徵\tik8-ting1\ 、 特徵\tik8-ting1\ 、 特徵\tik8-ting1\ ， 徵\ting1\ 三 遍
． 巡\sun5\ vs . 逝\tsua7\
． 鳥鼠\niau2-tshi2/niau2-tshu2\ ： 鳥\niau2\ 是 文言音 。
若 寫做 貓\niau1\ 彼字 ， 調 無合 ， 因為 咱 臺語 愛 變調 。
． 貓豹\niau1-pa3\
． 蹺蹊\khiau1-khi1\ ： 《 教典 》 蹊蹺\khi1-khiau1\ ： 2 . {挑 毛病} 。

一 、 看 新聞 講 臺語 ： 石虎 貓仔 花膏膏 分袂清楚
◎ 翻譯
華語 ： {額頭 都 有 撕裂傷}
臺語 ： 頭額 摖 甲 大空細裂|thau5-hiah8 tshe3 kah4 tua7-khang1-se3-lih8|
． 頭額\thau5-hiah8\ 、 額頭\hiah8-thau5\ ， 額仔\hiah8-a2\ 無 講 頭 嘛 會使 。
． 摖\tshe3/tshue3\ ： 規个 共 鑢\lu3\ 過去 ， 無一定 愛 足 大片 ， 小可 嘛是 摖 ， 有 破皮 的 彼種 狀況 。
例 ： 伊 都 跋倒\puah8-to2\ ， 摖 一下 破皮 。
． 大空細裂\tua7-khang1-se3-lih8\ ： 一般 四字 連 做伙 讀 ， 頭前 三 字 愛 變調 。
大空 ， 較大 的 空 ； 細 裂 ， 干焦 裂開 。
． 裂\lih8\ ： 通常 就 一个 敢若 縫 ， 敢若 線 按呢 ， 較 細 的 狀況 。
． 空\khang1\ ： 當然 小可 較大 ， 這 是 一个 形容 ， 無一定 真正 有空 ，
意思 就是 大大細細 的 空喙 攏有 。

華語 ： {獸醫 們 把 牠 麻醉} 。
臺語 ： 動物 醫生 共 伊 注 麻射|tong7-but8 i1-sing1 ka7 i1 tsu3 ba5-sia7|
． 麻射\ba5-sia7\ ： 有 麻藥 的 射 。
． 注射\tsu3-sia7\ ， 這个 講法 愛 注意一下 。
． 預防射\i7-hong5-sia7/u7-hong5-sia7\ ，
． 葡萄射\phu5-to5-sia7\ ： 注 葡萄糖 的 射 。 例 ： 葡萄射 來 一管 。
． 吊大筒\tiau3 tua7-tang5\
這 攏是 以前 ， 咱 咧 講 一寡 醫療 的 時陣 ， 會當 用 的 詞 。
＊ 共\ka7\ ： 臺語 足 定 講 共\ka7\ 啥物 ， 做 啥物 代誌 。
這个 代名詞 ， 通常 毋免 講 ， 省略 起來 。 譬如 講
 共伊 講 ， 你 會當 講 共 講 。
例 ： 你 緊 共 講 。 ← 伊 省略 。
例 ： 你 莫 共 拍 。 ← 伊 省略 。

華語 ： {小心翼翼 地 幫 牠 動刀} 。
臺語 ： 輕跤細手 共 動刀|khin1-kha1-se3-tshiu2 ka7 tang7-to1/khin1-kha1-sue3-tshiu2 ka7 tang7-to1|
． 輕跤細手\khin1-kha1-se3-tshiu2/khin1-kha1-sue3-tshiu2\ ： 一種 形容 ， 形容 輕 、 細 。
． 輕聲細說\khin1-siann1-se3-sueh4/khin1-siann1-sue3-seh4\
仝款 愛 連起來 ， 頭前 三 字 愛 變調 。
． 大空細裂\tua7-khang1-se3-lih8\
． 尖跤幼手\tsiam1-kha1-iu3-tshiu2\ ： 敢若 做代誌 敢若 大小姐 的 感覺 。

華語 ： {這隻 石虎 命運多舛} 。
臺語 ： 這隻 石虎 㾀勢命|thit4-tsiah4 tsioh8-hoo2 khiap4-si3-mia7|
． 㾀勢\khiap4-si3\ ： 若準 講 形容 人 ， 是 咧 形容 若 毋是 足䆀 ， 抑無 就是 可能 伊 有 啥物 欠缺 ，
可能 伊 身體 有 啥物款 的 㾀勢\khiap4-si3\ 。
面容 ， 抑是 鼻目喙 ， 嘛 會當 講 可能 跤手 有 小可 無方便 。
． 㾀勢命\khiap4-si3-mia7\ ： 意思 是 足 歹命 ， 命運 足䆀 。
例 ： 我 哪會 遮 㾀勢命 ？
． 㾀\khiap4\ ： 䆀 的 意思 。
例 ： 伊 㾀去 矣|i1 khiap4-khi3 ah4|
伊 變 䆀 、 變歹 去 矣 ， 伊 缺角\khih4-kak4\ 去 矣 。
例 1 ： 伊 做人 足 㾀|i1 tso3-lang5 tsiok4 khiap4/i1 tsue3-lang5 tsiok4 khiap4|
這 佮 拄才 講 的 無仝 意思 ， 毋是 變歹 ， 是 凍霜\tang3-sng1\ 。
2 ： 伊 這个 人 哪會 做人 遮 㾀 ？
． 較 㾀\khiap4\ 啥物 啥物 ， 後壁 閣有 接 物件 。
這 是 一个 這馬 的 人 應該 攏 較少 用 矣 。
這 佮 較贏 啥物 、 較輸 啥物 ， 仝款 的 狀況 ， 咱 這馬 換 一个 㾀 這个 形容 。

華語 ： {被 民眾 送去 給 獸醫 救治} 。
臺語 ： 予 民眾 送去 予 醫生 打揲|hoo7 bin5-tsiong3 sang3-khi3 hoo7 i1-sing1 tann2-tiap8|
＊ 打揲\tann2-tiap8\ ： 有 幾 款 意思 ，
佇 遮的 意思 是 處理\tshu2-li2\ ， 抑是 物件 共 修理 。
另外 一種 是 共 處罰 ， 抑是 共 拍 彼類 。
例 ： 伊 去 予 𪜶 老爸 打揲 ， 摃 一下 足 慘 的 。
按呢 是 修理 的 意思 。
． 打\tann2\ 佮 揲\tiap8\ 若準 動作 來講 ， 單字 攏是 拍\phah4\ 的 意思 ，
嘛有 另外 意思 ：
． 打現金\tann2-hian7-kim1\ ： 這 較 罕 咧 聽 ， 換算 按怎 。 親像 講 ：
例 ： 我 原本 想講 欲 請 你 食飯 ， 時間 攏 撨\tshiau5\ 袂 好勢 ，
我 規氣\kui1-khi3\ 打現金 予 你 ， 你 家己 去 食 好料的 。
例 ： 這寡 衫 你 打現金 看 偌濟 錢 ？
． 揲 甲 真 悽慘|tiap8 kah4 tsin1 tshi1-tsham2| ： 修理 抑是 拍 ， 彼類 的 意思 。
會當 干焦 講 揲 ， 嘛 會當 講 拍 揲 。
例 ： 伊 予 𪜶 爸母 揲 甲 足 悽慘 的 。

華語 ： {白斑點 、 白 條紋 、 白 紋 圈} 。
臺語 ： 點 白斑 、 畫 白巡 、 圍 白框 。
tiam2 peh8-pan1 , ue7 peh8-sun5 , ui5 peh8-khing1 .
＊ 華文 的 這種 句法\ku3-huat4\ ， 咱 共 小可 振動 一下 ， 就是講 共 動詞 囥 頭前 ，
了後 ， 再 共 特徵\tik8-ting1\ 寫出來 ， 點 白斑 、 畫 白巡 、 圍 白框 。
． 巡\sun5\ ： 這馬 逐家 嘛 攏 足 罕得 用 矣 ， 可能 逐家 較 知影 動詞 巡 。
 巡巡 看看咧 。 這 逐家 較 知 ， 伊 嘛 會當 用 這種 名詞 的 ，
例 ： 重巡\ting5-sun5\ ： 目睭皮 兩 條 線 。 巡\sun5\ 有 線 的 意思 。
． 巡\sun5\ vs . 逝\tsua7\ ： 這馬 較濟 人 會 講 條\tiau5\ 。
逝\tsua7\ ： 一般來講 有 兩種 意思 ， 一个 意思 是 線 ， 線 的 彼个 形 。
另外 一種 ， 一逝 路 按怎 。 一逝 路 長躼躼 ， 足 遠 的 路 。
 遮 有 一逝 字 嘛是 會使 講 。

二 、 講 予 你 知 ： 石虎
臺灣 本來 野生動物 非常 非常 濟 ， 但是 因為 咱人 無站節 ， 真濟 過度 開發 等等 的 問題 ， 使 咱 臺灣 野生動物 一直 減少 去 。
咱 探討 這个 問題 ， 對 石虎 開始 。
◎ 石虎
＊ 臺灣 眼前 唯一 的 原 生 貓科\niau1-kho1\ 物種
石虎 是 臺灣 眼前 唯一 的 原生\guan5-sing1\ 貓科 物種 ， 為啥物 是 眼前 ？ 表示 以前 猶閣有 別種 ，
以前 猶閣有 佗一 種 ？ 就是 號做 → 臺灣 貓豹 。
＊ 臺灣 貓豹 已經 滅絕
因為 臺灣 貓豹 已經 滅絕 ， 這馬 干焦 賰 石虎 ， 咱 著愛 好好 來 共 保護 。
＊ 石虎 一九 三空 ~ 一九 四空 年 猶 分佈 佇 臺灣 全 島
佇 一九 三空 年代 到 一九 四空 年代 ， 經過 調查 ， 彼个 時陣 ， 佇 咱 臺灣 全 島 ， 猶閣 攏有 。
＊ 目前 數量 賰 無 一千 隻

◎ 石虎 消失 的 原因
＊ 淺山 棲地 大量 開發 ， 予 𪜶的 低 海拔 棲地 消失
石虎 伊 蹛 的 所在 ， 佮 伊 食 的 物件 ， 攏 出現 問題 。
石虎 蹛 佇咧 較低 的 海拔 所在 ， 但是 𪜶 蹛 的 棲地 ， 因為 咱人 無站節 ， 大量 開發 了後 ，
𪜶的 棲地 就 消失去 ， 蹛 的 所在 無去 矣 ， 當然 𪜶的 數量 就 一直 減去 。
＊ 無細膩\bo5-se3-ji7/bo5-sue3-li7\ 食著 中毒 的 鳥鼠仔
石虎 是 食 鳥鼠仔 ， 但是 鳥鼠仔 因為 真濟 做穡人 、 作田人 ， 𪜶 為著 欲 毒 鳥鼠仔 ，
內面 攏有 毒藥 ， 石虎 因為 食著 中毒 的 鳥鼠仔 ， 煞 無細膩 嘛 去 予 毒\thau7\ 著 。
＊ 刣 來 買賣 動物 皮
有 真濟 人 竟然 會 去 掠 石虎 ， 刣 來 欲 買賣 伊 的 皮 。
＊ 去 予 車 挵\long3\ 、 軋\kauh4\ 死
石虎 竟然 嘛會 去 予 車 挵\long3\ 死 、 抑是 去 予 車 軋\kauh4\ 著 死亡 。

◎ 欲按怎 保護 石虎
＊ 兩千 空八 年 列入 瀕臨絕種 保育 動物
石虎 佇 兩千 空八 年 已經 是 瀕臨絕種 保育 動物 ， 了後 並無 受著 重視 。
＊ 兩千 空 十一 ~ 兩千 空 十九 年 交通 事故 造成 死亡 九十六 筆
兩千 空 十一 年 開始 ， 真濟 交通 事故 內面 ， 竟然 聽著 一直 去 挵著 石虎 ， 慢慢仔 受著 社會 重視 ，
真濟 保育 團體 ， 抑是 政治人物 ， 開始 呼籲 ， 咱 愛 來 保護 石虎 。
兩千 空 十一 ~ 兩千 空 十九 年 交通 事故 造成 石虎 死亡 有 九十六 筆 ， 遮爾仔 濟 。
＊ 兩千 空 十九 年 ， 中興大學 機械 系 佮 特有 生物 保育 中心 合作
這馬 逐家 已經 有 這个 觀念 ， 兩千 空 十九 年 就是 舊年 ， 中興大學 機械 系 ，
佮 特有 生物 保育 中心 有 做 一个 合作 ， 真 趣味 ， 𪜶 發展 一个 系統 ，
這个 系統 一開始 會 共 石虎 的 形體 ， 各種 其他 動物 形體 的 資料 ， 會當 輸 入去 系統 內面 ，
然後 共 一種 物件 號做 聲光波\siann1-kong1-pho1\ ， 囥佇 石虎 ， 猶閣有 其 牠 動物 定定 出入 的 車路口\tshia1-loo7-khau2\ 。
若是 這个 系統 發現 頭前 有 車 來矣 ， 這爿 又閣 有 石虎 ， 其他 動物 ， 類似 形體 的 動物 來 ，
這个 機器 就會 射出 聲波 ， 抑是 光波\kong1-pho1\ ， 等於 有 一个 青紅燈 的 效果 ， 欲 共 這个 動物 ，
包括 石虎 ， 共 警告 ， 講 這馬 有 車 來矣 ， 你 毋通 過來 。
＊ 聲光波 事先 警告 科技 發揮 十七 擺 作用
佇 兩千 空 十九 年 五月 到 九月 ， 短短 的 四 個月 ， 發揮 了 十七 擺 的 作用 ， 這 確實 有 作用 佇咧 。
＊ 苗栗 《 石虎 保育 自治 條例 》 三讀 通過
佇 科技 上 ， 咱 已經 有 咧 拍拚 矣 ， 法律 上 ， 咱 嘛愛 綴咧 行 。
舊年 兩千 空 十九 年 ， 佇 苗栗 ， 已經 三讀 通過 《 石虎 保育 自治 條例 》 。
法律 有 矣 ， 科技 嘛有 矣 ， 繼續 就是 咱 社會 上 逐家 的 觀念 ， 是毋是 會當 綴咧 行 ？
這 攏是 咱 愛 保護 石虎 足 關鍵 的 代誌 。
這馬 開始 ， 慢慢仔 逐家 的 觀念 愛 改 ， 共同 來 關心 石虎 愛 按怎 保護 。

◎ 語詞 ：
． 無撙節 tsun2-tsat4 ， 無站節 tsam7-tsat4 ： 攏有 ， 兩个 攏 會使 。
咱人 這馬 攏 做 代誌 無撙節 ， 害 石虎 按呢 一直 消失去 。
撙節\tsun2-tsat4\ ， 站節\tsam7-tsat4\ ， 意思 本來 差不多 ， 是講 分寸 。
你 若無 守 分寸 ， 意思 就是 無 控制 。
例 ： 你 啉酒 毋通 無站節 。
． 站節\tsam7-tsat4\ ： 以前 佇 日本時代 ， 咱 若 看 《 臺 日 大 辭典 》 ，
竟然 無 咱 這馬 所講的 分寸 的 意思 。
若 照 伊 的 解說 ， 本來 意思 敢若 講 文章 的 段落 ， 用 佇 遮 嘛 有 合 ，
原本 可能 無一定 是 分寸 ， 仝款 有 一段 一段 ， 表示 有 某一个 分寸 ， 抑是 撙節 ，
嘛是 會使 講 通用 。
以前 無 分寸 的 用法 ， 這馬 咱 就是 攏會 使用 。
． 石虎\tsioh8-hoo2\ ： 以早 捌 聽人講 叫做 山貓\suann1-niau1\ ，
袂輸 佇 山內 的 貓 ， 因為 是 貓科 的 ， 確實 有成 。
． 貓豹\niau1-pa3\ ： 雲豹\hun5-pa3\ 的 意思 ， 咱 這馬 可能 攏 講 雲豹 ，
以早 有 一个 名 叫做 貓豹 ， 嘛是 貓科 。
． 鳥鼠\niau2-tshi2/niau2-tshu2\ ： 這 有 腔口差 。 鳥\niau2\ 是 文言音 。
若 寫做 貓\niau1\ 彼字 ， 調 無合 ， 因為 咱 臺語 愛 變調 。
． 果子猫\kue2-tsi2-ba5/ke2-tsi2-ba5\ ： 猫\ba5\ 佮 貓\niau1\ 字 倒爿 無仝款 。
． 屠殺\too5-sat4\ ： 人類 若無 撙節 ， 對 環境 破壞 ， 若親像 共 石虎 屠殺 。 咱 是 咧 講 讀法 。
． 挵\long3\ ： 足 大力 共 挵 long3 lueh4 。
． 軋\kauh4\ ： 共 伊 對 頂面 硩\teh4\ 過去 。 兩个 動作 無仝 。
＊ 有 無仝 講法 ：
． 強欲\kiong7-beh4/kiong5-bueh4\ ：
例 ： 我 強欲 袂赴 矣 。
例 ： 伊 強欲 死 矣 。 強欲 死 就是 伊 袂死 。
． 咧欲\tih4-beh4/tih4-bueh4\ ： 例 ： 咧欲 到 矣 。
這 攏是 仝 意思 ， 但是 無仝 所在 有 無仝 講法 。
． 咧欲\teh4-beh4/teh4-bueh4\ ， 又 唸做 tih4-beh4 、 tih4-bueh4 ：

例 ： 伊 咧欲 死 矣 。 咧欲 死 就是 伊 小等 就會 死 。
有淡薄仔 精差 。
． 熱\jiat8/liat8\ ： 有 腔口 差 。 就是 講 溫度 足 懸 的 。 讀音 逐家 愛 會記得 。
例 ： 逐家 討論 這个 議題 足 熱 的 。
例 ： 鼎 熱 矣 ， 你 緊 囥 物件 落去 。
例 ： 鼎 熱 矣 ， 身軀 嘛 一直 熱 起來 。 溫度 懸 矣 。
例 ： 咱的 感情 一直 熱 起來 。
 熱 佮 燒\sio1\ 氣味 無仝款 。
若是 天氣 ， 咱 就 愛 講 足 熱\juah8/luah8\ 的 。 熱 的 白話音 。
以早 人講 發燒 ， 嘛 有人 講 發熱 。
． 呼籲\hoo1-iok8\ ： 這 是 讀音 的 問題 ， 後壁 有 字 籲\iok8\ 愛 變 低 。
． 三讀\sam1-thok8\ ： 文言音 → 讀\thok8\ ， 第 八 調 ， 後壁 若有 字 嘛愛 變調 。

三 、 看 戲齣\hi3-tshut4\ 講 臺語
◎ 進前 敢毋是 有 一个 sian9-pai2 一直 共你 蹺蹊|tsin1-tsing5 kam2 m7 si7 u7 tsit8-e5 sian9-pai2 it4-tit8 ka7 li2 khiau1-khi1|
． 蹺蹊\khiau1-khi1\： 揣 你的 毛病 ， 揣 你的 空縫 ， 共你 刁難 。
刁工 欲 共你 創治 的 意思 。
蹊蹺\khi1-khiau1\， 有 仝 意思 的 用法 ， 嘛有 另外 無仝 意思 的 用法 。 親像 講 有 感覺 怪怪 按呢 。
例 ： 伊 今仔日 毋知 是毋是 有 啥物 代誌 ， 哪會 按呢 看 起來 蹊蹺 ？
這个 時陣 意思 是講 有 啥物 奇怪 的 代誌 ， 無啥 親像 平常時 。

◎ 下昏暗 只有 叫 二手 先 鬥相共 啦|e7-hng1-am3 tsi2-u7 kio3 ji7-tshiu2 sing1 tau3-sann1-kang7-lah4|
． 二手\ji7-tshiu2/li7-tshiu2\ ： 一般 咱 攏是 講 助手\tsoo7-tshiu2\ 的 意思 。
猶未 變做 頭手\thau5-tshiu2\ 進前 ， 有人 講 師仔\sai1-a2\ 嘛 會使 。
有人 感覺 講 師仔 佮 二手 是毋是 閣 無啥 仝 ，
嘛是 有人 可能 按呢 分 ： 師仔 是 猶未 出師 ， 二手 可能 比 彼 閣較 懸 ， 技術 較 好 。

2020 . 04 . 09 《 臺語 講 世事 》 ： 臺灣 的 火箭
． 煞心氣\sannh4-sim1-khui3\
． 無 X 無 X ： 
． 帶著\tua3-tioh8\ ， 毋是 帶著 tua3--tioh8 
． 衛星\ue7-tshenn1/ue7-tshinn1\ ：
衛\ue7\ （ Ｏ ） ； ui7 （ Ｘ ） 。
★ 註 ： 《 教典 》 無 收 衛 ui7 單字 音 ， 語詞 又閣 有 收 衛 ui7 音 。
． 箭\tsinn3\ （ Ｏ ） ； kiam3 （ Ｘ ） 。 箭\tsinn3\ ， 佮 劍 kiam3 差 足濟 。
． 發射\huat4-sia7\ ： 放射\pang3-sia7\ 、 放\pang3\ 、 射\sia7\ ， 意思 攏 仝款 。
． 專有 名詞 獵 風 者 Liap8 hong1 tsia2 咱 用 文言音 讀 。
拍獵\phah4-lah8\
． 激氣\kik4-khi3\ ， 激氣\kik4-khui3\ ： 意思 無仝 。

一 、 看 新聞 講 臺語 ： 民間 自 製 火箭 天氣 䆀 試射 擋恬
◎ 翻譯
華語 ： {遠遠 地 透 出 亮光}
臺語 ： 拍殕仔光 遠遠 炤 落來|phah4-phu2-a2-kng1 hng7-hng7 tshio7 loh8-lai5|
． 表示 遠 ， 光線 閣 無 強 ， 咱 用 拍殕仔光\phah4-phu2-a2-kng1\ 來講 。
拍殕仔光\phah4-phu2-a2-kng1\ ： 天 猶未 光 ， 咧欲 光 ， 猶未 完全 光 ， 足 弱 的 光 彼个 狀況 。
本來 是講 黎明\le5-bing5\ 的 意思 ， 這馬 提來 用 佇 遮 。
． 炤\tshio7\ ： 這馬 較少 人 用 ， 用 電火 抑是 手電 彼類 的 物件 照 。
例 ： 你 毋通 一直 提 手電 共 我 炤 。
例 ： 咱 來去 炤水雞 。

華語 ： {屏 息 以 待} 。
臺語 ： 煞心氣 咧 等待|sannh4-sim1-khui3 teh4 tan2-thai7|
＊ 表示 足 想欲 去 創啥 ， 想欲 做 啥物 代誌 ， 足 希望 按怎 的 意思 。
． 煞\sannh4\ ： 有 鼻音 ， 閣有 入聲 。
註 ： 《 教典 》 2 . 心理 受 到 強烈 衝擊 ， 或 渴望 、 迷戀 某 些 事物 。

華語 ： {滂沱大雨 下 不 停}
臺語 ： 大雨 pin1-pin2-piang3-piang3 落 袂煞|tua7-hoo7 pin1-pin2-piang3-piang3 loh8 be7 suah4/tua7-hoo7 pin1-pin2-piang3-piang3 loh8 bue7 suah4|
＊ 咱 臺語 有 足濟 擬聲詞\gi2-siann1-su5\ 、 狀聲詞\tsong7-siann1-su5\ 咧 描寫 聲音 。
毋但 雨 會當 pin1-pin2-piang3-piang3 ， 嘛 會使 講 人 ， 仝款 愛 連起來 ， 頭前 三 字 愛 變調 。
例 ： 你 毋通 踮遐 咧 pin1-pin2-piang3-piang3 。
意思 是講 足濟 足 吵 的 聲音 。

華語 ： {遲遲 沒有 動靜} 。
臺語 ： 久久 攏 無聲無說|ku2-ku2 long2 bo5-siann1-bo5-sueh4/ku2-ku2 long2 bo5-siann1-bo5-seh4|
． 無聲無說\bo5-siann1-bo5-sueh4/bo5-siann1-bo5-seh4\ ： 無 任何 聲音 ， 無啥物 聲說 。
無 X 無 X ， 這 咱 臺語 嘛 足濟 的 ， 咱 可能 較 捷 聽著
無依無倚\bo5-i1-bo5-ua2\ 、 無攬無拈\bo5-lam2-bo5-ne1\ 、
無大無細\bo5-tua7-bo5-se3/bo5-tua7-bo5-sue3\ 、 無風無搖\bo5-hong1-bo5-io5\
無鹹無汫\bo5-kiam5-bo5-tsiann2\  註 ： 《 教典 》 無鹹無纖\bo5-kiam5-bo5-siam1\ 、
無代無誌\bo5-tai7-bo5-tsi3\

華語 ： {眾所矚目} 的 火箭 試射 。
臺語 ： 火箭 試射 萬耳萬目|hue2-tsinn3 tshi3-sia7 ban7-ni2-ban7-bak8/he2-tsinn3 tshi3-sia7 ban7-ni2-ban7-bak8|
． 萬耳萬目\ban7-ni2-ban7-bak8\ ： 一萬 蕊 目睭 佮 一萬 蕊 耳空 ， 形容 足濟 的 。
足濟 人 咧 注意 、 關注 ， 遮爾 濟 目睭 咧 看 ， 遮爾 濟 耳仔 咧 聽 ， 彼種 形容 。
耳\ni2\ ， 文言音 ； 目\bak8\ ， 是 用 目睭 的 目\bak8\ 白話音 ， 一个 文 ， 一个 白 。
例 ： 某某 影星 欲來 ， 機場 萬耳萬目 攏咧 等 伊 。
例 ： 咱 是 一个 萬耳萬目 的 節目 。

華語 ： {天公不作美} 。
臺語 ： 天公無帶著|thinn1-kong1-bo5-tua3-tioh8|
＊ 這馬 可能 愛 較 老 沿 的 ， 較濟 歲 的 先輩 ， 才 會曉 講 這个 詞 。
但是 看 咱的 節目 ， 就是 會當 知影 ， 毋是 無 帶著 bo5 tua3 tioh8 。
． 帶著\tua3-tioh8\ ： 意思 敢若 講 帶念\tai3-liam7\ 伊 的 面子 ， 顧 伊 的 情份 。
《 臺 日 大 辭典 》 內面 的 例
例 ： 你 拍 狗 無 帶著 主人 。
這馬 若 看 漢字 ， 可能 會 想講 奇怪 ， 拍 狗 哪 愛 帶 主人 ？ 
 欲 共 主人 帶去 欲 創啥 ？ 。 毋是 這个 意思 。
意思 是 無顧 主人 的 情份 、 面子 ， 你 敢 共 拍 。
咱 生活 上 嘛 會使 提來 用 。
例 ： 我 就是 共 你 有 帶著\tua3-tioh8\ ， 所以 才 算 你 遮 俗 。

華語 ： {只能 期待 下次 再接再厲}
臺語 ： 干干仔著 等 後擺 閣再 拚|kan1-kan1-a2-tioh8 tan2 au7-pai2 koh4-tsai3 piann3|
． 干干仔\kan1-kan1-a2\ ： 干仔\kan1-a2\ 嘛是 會使 。
干干仔 按怎 ， 有 一種 刁故意 、 抑是 偏偏 按怎 這款 的 意思 。
伊 有 無仝 的 用法 ， 嘛有 彼種 用法 ， 嘛有 干仔 按怎 的 用法 。
例 ： 叫 你 莫 去 ， 你 都 干干仔 欲 去 。
一般 咱 足 捷 聽著 的 是 這種 用法 ， 足 刁工 的 彼種 的 。
例 ： 干干仔著 等 後擺 。
例 ： 干干仔著 明仔載 才 會當 看著 伊 。
是 干焦\kan1-na1\ 的 意思 。

二 、 講 予 你 知 ： 臺灣 的 火箭
◎ 臺灣 的 衛星 佮 火箭
＊ 臺灣 有 製造 衛星 的實 力
臺灣 佇 太空 頂懸 的 發展 ， 已經 有 三十 年 左右 的 歷史 ，
咱 這馬 有 製造 衛星 的實 力 。
＊ (Formosa) 系列 氣象 衛星 對 一九 九九 年 運作
咱 定定 聽著 咱的 衛星 ， 譬如 講 (Formosa) 系列 的 衛星 ， 對 一九 九九 年 開始 運作 ，
這馬 已經 做到 第 七 號 矣 。
＊ 目前 福 五 、 福 七 猶咧 運作
這馬 福 七 佮 福 五 ， 猶閣佇 天頂 運作 當中 。
＊ 送 衛星 上天 的 火箭 毋是 (M I T)
咱的 衛星 雖然 做了 袂䆀 ， 但是 欲 共 衛星 送上 天 的 火箭 ， 歹勢 ， 就 毋是 咱 臺灣 家己 做的 ，
毋是 (M I T) 的 。

◎ 臺灣 製造 火箭 的實 力
＊ 國家 太空 中心
咱 臺灣 會曉 做 衛星 ， 是毋是 袂曉 做 火箭 ？
其實 ， 咱 臺灣 有 一个 國家 太空 中心 ， 這 已經 三十 年 的 歷史 ， 一直 攏咧 發展 這个 物件 。
＊ 一九 九八 年 ， 探空火箭\tham3-khong1-hue2-tsinn3\ 發展 成功 → 載 科技 儀器
佇 一九 九八 年 的 時陣 ， 咱 已經 有 發展 成功 ， 一種 號做 探空火箭 ，
這个 探空火箭 算講 是 火箭 內面 ， 非常 基本 的 一種 型態 ，
伊 是 咧 載 一寡 科學 儀器 ， 起去 頂懸 做 實驗 等等 。
＊ 上新 的 十一 號 ： 混合 式 火箭 技術 → 太空 旅行
這个 探空 火箭 ， 咱 已經 發展 了 袂䆀 ， 這馬 上新 的 是 十一 號 的 探空火箭 ，
這馬 是 欲來 發展 這種 太空 旅行 ， 毋但 載 機器 ， 去 太空 旅行 用 的 技術 ，
號做 混合 式 火箭 技術 ， 當咧 發展 當中 。
＊ 兩千 空七 年 ， 載 衛星 火箭 技術 ， 受 政治 佮 國際 情勢 干擾
按呢 發展 了 袂䆀 ， 咱 敢有 共 火箭 射 出去 的 經驗 ？
對 兩千 空七 年 ， 咱 已經 有 這个 技術 ， 有 一个 計畫 發展 出來 ， 但是 ， 彼个 時陣 ， 受著 種種 因素 影響 ，
譬如 講 有 政治 佮 國際 情勢 的 干擾 ， 譬如 講 彼个 時陣 ， 忽然間 政黨 輪替 ，
無 就是 預算 去 [[予人]] 減去 等等 ， 抑無 是 其他 的 國家 ， 講 𪜶 嘛欲 來 參與 等等 ， 所以 受著 干擾 ，
一直到 這陣 ， 攏 無 成果 。
＊ 兩千 空 十二 年 ， 民間 、 學界 家己 研發 設計 （ 交大 、 成大 ）

◎ 太空 產業 的 重要性
為啥物 咱 臺灣 欲來 發展 這个 太空 產業 ？ 有 啥物 重要性 ？
＊ 提升 科技 產業 技術 佮 生產 價值
太空 產業 若 做了 好 ， 規个 國家 科技 產業 的 技術 、 生產 的 價值 ， 攏會 規个 提高 。
＊ 齊全 產業鏈\san2-giap8-lian7\ 、 衛星 、 控制 、 發射
用 一个 衛星 來講 ， 若 做 予 好勢 ， 有 足濟 產業鏈 會當 來 發展 ，
譬如 講 衛星 本身 ， 抑是 你 欲 按怎 控制 衛星 ， 按怎 發射 出去 ， 這 攏總 愛 顧 予 齊全 ，
對 規个 國家 科技 產業 ， 非常 重要 。
＊ 南韓 太空 預算 是 咱國 的 十倍
國家 太空 預算 全球 排名
韓國 四 點 六 億 美金 11
臺灣 零 點 五 億 美金 36
↑ 經濟 排名 第 二十六
咱 臺灣 經濟 排名 第 二十六 名 ， 佇 太空 發展 預算 頂懸 ， 竟然 才 排 三十六 名 ， 咱 就 知影 ， 這 是 非常 無夠 。

◎ 咱的 贏面 佮 未來 發展
＊ 臺灣 太空 人才 濟 ， 新加坡 欲來 占跤\tsiam3-kha1\
逐家 可能 毋知 ， 咱 臺灣 太空 人才 非常 濟 ， 甚至 其他 國家 都 想欲 搶 ， 包括 新加坡 攏 想欲 來 占跤\tsiam3-kha1\ {挖角} 。
＊ 增加 預算 規模 ， 訂 《 太空 法 》 ， 方向 予 定
既然 有 遮爾 好 的 發展 條件 ， 為啥物 到 這陣 ， 敢若 發展 了 無蓋 好勢 ？
因為 有 種種 原因 ， 這 著愛 政府 先 𤆬頭 ， 愛 共 方向 定 好勢 ， 當然 包括 預算 部份 ， 著愛 增加 ，
規模 愛 較大 咧 ， 嘛愛 較 穩定 咧 。
閣來 ， 咱 來看 其他 國家 ， 包括 韓國 嘛有 ， 就是 這个 《 太空 法 》 ， 到 這陣 ， 咱 猶無 。
但是 逐家 攏咧 呼籲 ， 若欲 真正 發展 太空 產業 ， 這个 部份 一定 愛 有 。
＊ 兩千 空 十九 年 核定 第三 期 計畫 ， 國防部 、 中科院\Tiong1-kho1-inn7\ 當咧 做
兩千 空 十九 年 ， 咱的 行政院 已經 核定 第三 期 計畫 ， 欲 繼續 來 發展 衛星 ， 抑是 火箭 ，
包括 國防部 、 中科院 攏有 當咧 做 當中 ， 咱 會當 期待 ， 當然 《 太空 法 》 等等 嘛愛 繼續 來 拍拚 。
＊ 氣象 衛星 #獵風者# 明年 上天
咱 有 另外 一个 衛星 ， 號做 #獵風者# ， 佇 明年 咱 欲 予 伊 上天 矣 。

◎ 語詞 ：
． 衛星\ue7-tshenn1/ue7-tshinn1\ ： 這 是 讀音 提醒 逐家 愛 注意 。
因為 華語 的 {ㄨ ㄟ \} ， {因為} 按怎 ， {為什麼} 咱 較 熟 ，
所以 足濟 人 就 直接 聯想 ui7 ， 這字 衛 無 ui7 的 音 ，
干焦有 ue7 的 音 。
★ 註 ： 《 教典 》 無 收 衛\ui7\ 單字 音 ， 語詞 又閣 有 收 衛\ui7\ 音 。
例 ： 衛生紙\ue7-sing1-tsua2\ ， 佮 衛星 的 衛 ue7 仝 一字 。
警衛\king2-ue7\ 、 保衛\po2-ue7\ 、 徛衛兵\khia7-ue7-ping1\
． 火箭\hue2-tsinn3/he2-tsinn3\ ： 這 是 腔口差 。
箭\tsinn3\ ， 一般 當然 運動 項目 是 射箭\sia7-tsinn3\ 。
有 一種 菜蔬 叫 箭竹\tsinn3-tik4\ ， 有的 人 會 讀做 kiam3 tik4 。
箭\tsinn3\ ， 佮 劍\kiam3\ 差 足濟 ， 逐家 愛 知影 ，
若講 射箭 ， 予 箭 射著 ， 可能 一空 ， 若 予 劍 射著 ， 就 穩死 的 。
． 上天\tsiunn7-thinn1\ ： 白話音 的 讀法 。
例 ： 火箭 飛 上天 、 飛龍 飛 上天 。
上天\siong7-thian1\ ： 這 是 文言音 。 咧 講 神 彼種 的 。
例 ： 咱 愛 飛 上天\tsiunn7-thinn1\ ， 去 見 上天\siong7-thian1\ 皇帝 。
． 發射\huat4-sia7\ ： 這 是 動作 。
咱 會當 講 發射 、 放射\pang3-sia7\ 、 放\pang3\ 、 射\sia7\ ， 意思 攏 仝款 。
欲 共 放 出去 ， 欲 共 射 出去 。 咱 用 火箭 來 做 例 ， 咱 會當 講
 發射 火箭 ， 嘛 會使 講 放射 火箭 、 放 火箭 、 射 火箭 ，
精差 是 用 啥物貨 予 伊 有 (power) ， 通 走去 遐遠 ， 原理 、 構造 無仝 ，
意思 上 攏 相仝 ， 攏 會使 提來 用 。
． 軌道\kui2-to7/khui2-to7\ ： 這 是 讀音 的 問題 。
． 齊全\tsiau5-tsng5\ ： 白話音 tse5-tsuan5 ： 是 文言音 ， 兩種 攏 會使 講 。
． 咱國\lan2 kok4\ ： {我 國} 欲按怎 講 ？ 我 國 ngoo2 kok4 。
ngoo2 kok4 ， 咧 食 的 五穀 。
咱 會當 用 咱國 來講 ， 按呢 是 較 親切 ， 是 咱的 國 。
． 贏面\iann5-bin7\ ：
例 ： 這件 代誌 你 有 贏面 無 ？ 抑是 攏 輸面\su1-bin7\ ？
． 核定\hik8-ting7\ ： 這 是 文言音 ， 讀音 的 問題 。
例 ： 核能 發電|hik8-ling5 huat4-tian7|
． 獵 ： 文音 是 liap8 ， 白音 是 lah8 。
專有 名詞 #獵風者# #Liap8-hong1-tsia2# 咱 用 文言音 讀 。
拍獵\phah4-lah8\

三 、 看 戲齣\hi3-tshut4\ 講 臺語
◎ 阮 這馬 咧 佮 你 激氣 呢|gun2 tsit4-ma2 teh4 kah4 li2 kik4-khi3 neh4|
． 激氣\kik4-khi3\ ： 一般 是 講 足 受氣 的 ， 受氣 的 意思 。 我 咧 氣 你 。
華語 {賭氣} ， 嘛 會當 講是 激氣 。
文言音 的 氣\khi3\ ， 就是 受氣 的 意思 。
激氣\kik4-khui3\ ： 意思 是 激 某 一種 派頭 ， 激 某 一種 的 姿勢 ，
白話音 的 氣\khui3\ ， 表示 激 一个 派頭 的 意思 。
例 ： 你 毋通 激一个氣 ！

◎ 你 欲 替 阮 出氣 喔|li2 beh4 the3 gun2 tshut4-khui3 ooh4|
． 出氣\tshut4-khui3\ ： 一般 攏是 講 發洩\huat4-siap8\ 啥物 情緒 的 意思 。 出 一口氣 。
可比 講 拍 伊 出氣 ， 就是 透過 拍 ， 發洩\huat4-siap8\ 你的 怨氣 、 情緒 。

◎ 莫 想欲 共 查某囝 伸長手|mai3 siunn7-beh4 ka7 tsa1-boo2-kiann2 tshun1-tng5-tshiu2|
尤其 是 跋筊 這款 漚古 代|iu5-ki5 si7 puah8-kiau2 tsit4-khuan2 au3-koo2 tai7|
． 伸長手\tshun1-tng5-tshiu2\ ： 手 伸 甲 足 長 的 按呢 ， 意思 是 欲 討錢 。
這馬 的 人 伸長手 ， 長 彼字 無去 矣 ， 伸手 。
例 ： 莫 共人 伸手 。 以早 是講 伸長手 。
伸手 較 一般 ， 干焦 彼个 姿勢 ； 這馬 咧 講 討錢 的 意思 ， 伸長手 。
愛做 一个 區別 ， 討錢 一定 愛 有 長 。
． 漚古 代|au3-koo2 tai7| ： 漚\au3\ ， 講 人 會使 ， 講 物件 嘛 會使 。
若講 物件 ， 一般 是 咧 講 無價值 的 、 足 破 、 足 舊的 彼種 。
若講 人 ， 當然 意思 是 足䆀 、 足 惡質 ， 彼个 人 足 漚 的 ， 漚人\au3-lang5\ 。
 漚古 就是 漚 。
． 代\tai7\ ： 這馬 代誌 逐家 會曉 講 ， 可能 較 袂曉 較 簡縮 的 代 。
例 ： 這 就是 一个 歡喜 代 。

2020 . 04 . 16 《 臺語 講 世事 》 ： 臺灣 的 王梨
． 撩柴\liau5-tsha5\ ： 古早 一个 行業 。
． 撩肉\lio5-bah4\ vs . 㓟肉\phue1-bah4\
． 外盤\gua7-puann5\ ， 和盤\ho5-puann5\ ， 無啥盤\bo5-siann2-puann5\ ，
算袂和盤\sng3-be7-ho5-puann5/sng3-bue7-ho5-puann5\ 。
． 小故事 ： 這馬 咱 臺灣人 若是 做 喪事 ， 有當時仔 會 做 罐頭塔\kuan3-thau5-thah4\ ，
為啥物 會 做 罐頭塔 ？
． 酵素\kann3-soo3\ ， 酵素\kann3-soo3\ ， 酵素\kann3-soo\3 ： 這字 讀做 酵\kann3\ 。
註 ： 《 教典 》 酵\kann3\ ， 又 唸作 ka3 。
． 發酵\huat4-kann3\
★ 王梨\ong5-lai5\ vs . 旺 梨 ong7 lai5
． 磚仔角 擘 去
． 冇石快擘\phann3-tsioh8-khuai3-peh4\

一 、 看 新聞 講 臺語 ： 王梨 車 拋拋走 ， 一工 趁 五萬
◎ 翻譯
華語 ： {黃色 的 小貨車}
臺語 ： 黃黃 貨物仔車|ng5-ng5 hue3-but8-a2-tshia1/ng5-ng5 he3-but8-a2-tshia1|
黃黃 發財仔車|ng5-ng5 huat4-tsai5-a2-tshia1|
＊ 咱 會當 講 車 是 貨物仔車 ， 嘛 有人 講 發財仔車 。
咱 會當 講 細臺 貨車 ， 貨物仔 強調 這个 貨 ，
． 黃黃\ng5-ng5\ ： 形容 黃色 。
 黃黃 的 ng5-ng5 e5 彼字 的 e5 ， 定定 會當 省略 。

華語 ： {它 整 車 都是 黃色的 ， 相當 搶眼}
臺語 ： 規 隻 車 黃錦錦 ， 真 唌人目|kui1 tsiah4 tshia1 ng5-gim3-gim3 , tsin1 siann5-lang5-bak8|
． 規\kui1\ ： 足 臺語 氣 的 。 規 隻 ， 就是 全部 。 這臺 車 全部 按怎 。
例 ： 規工 咧 遐 賴賴趖 。 規\kui1\ ， 全部 的 意思 。
若 接 數字 的 時陣 ， 意思 是 接近 彼个 數字 。
例 ： 遮 有 規百 个 人 。 按呢 是 接近 一百个 人 。
例 ： 規 十 个 ， 就是 接近 十 个 。
． 黃錦錦\ng5-gim3-gim3/ng5-gim2-gim2\ ， 嘛有 人講 ng5-gim2-gim2 ， 兩个 無仝 調 的 疊詞 。

華語 ： {切掉 後車廂 ， 變成 車斗} 。
臺語 ： 頭家 共 車廂仔 撩 起來 做 後斗|thau5-ke1 ka7 tshia1-siunn1-a2 liau5 khi2-lai5 tso3 au7-tau2|
． 撩\liau5\ ： 咱 一下看 ， 有人 想講 共 按呢 掀起來 ， 其實 毋是 。
意思 是 用 啥物 器具 去 切 、 割 這款 的 動作 。
撩\liau5\ ， 佇 咱 臺語 是 切 的 意思 。
﹡ 古早 有 一个 行業 號做 撩柴\liau5-tsha5\ ， 彼 就是 咧 鋸 柴 ， 共 樹木 、 木材 ，
看 按怎 切 、 割 較 細塊 ， 會當 來 做 利用 。
． 撩\lio5\ ： 去 買菜 的 時陣 ， 買 豬肉 ， 共 頭家 講 這 油 共我 撩 起來 。 
 撩 有 兩个 讀音 ， 讀音 無仝 ， 意思 無仝 ， 動作 欲倚 欲倚 。
撩油\lio5-iu5\ 、 撩肉\lio5-bah4\ ， 會當 想像 彼支 啥物 家私 、 刀仔 ，
敢若 共 切 ， 但是 撩\lio5\ 就是 特別 較 幼 、 較 薄 的 面積 。
撩肉\lio5-bah4\ ： 嘛有 人講 㓟肉\phue1-bah4\ 。
撩\lio5\ ， 會使 直 撩 ， 嘛 會使 橫 撩 。
㓟肉 ： 愛 平平 共 物件 切 予 一片 一片 ， 薄薄 按呢 。
有 小可 無仝款 。

華語 ： {到 產地 去 批發 鳳梨} 。
臺語 ： 到 產地 盤 王梨|kau3 san2-te7 puann5 ong5-lai5|
． 盤\puann5\ ： 咱 一般 所 知影 的 ， 大盤\tua7-puann5\ ， 外盤\gua7-puann5\ ，
和盤\ho5-puann5\ ， 無啥盤\bo5-siann2-puann5\ ， 是 名詞 的 部份 。
這字 會使 做 動詞 ， 咱 遮 所用 的 是 動詞 。
算講 是 去 共 批發\phue1-huat4\ 、 割\kuah4\ 的 意思 。
． 算袂和盤 ， 就是 算袂和\sng3-be7-ho5/sng3-bue7-ho5\ ， 可能 支出 佮 收入 算袂和 。
例 ： 這 盤 生理 算袂和 ， 伊 毋是 一个 和盤 。
． 無啥盤\bo5-siann2-puann5\ ： 意思 是 無 啥物 收入 ， 無啥物 錢 。
註 ： 《 臺文 華文 線頂 辭典 》 無盤 ： {無利可圖} 。
例 ： 這 盤 生理 趁 無啥物 錢 ， 無啥盤 ， 袂和盤 。

華語 ： {擅自 變更 車體 會 罰錢} 。
臺語 ： 亂使 改 車身 是 會 罰錢 得|luan7-su2 kai2 tshia1-sin1 si7 e7 huat8-tsinn5 tit4|
． 亂使\luan7-su2\ ： 後壁 有 字 ， 使\su2\ 愛 變調 。
普通時仔 ， 咱 嘛 會當 用 ， 這馬 可能 較 罕得 聽著 人 講 。
臺語 過去 有 這个 詞 ， 亂使 啥物貨 ， 會當 接 一寡 動詞 。
例 ： 衫 亂使 穿 ， 當然 會 感冒 。
例 ： 你 毋通 亂使來 ， 亂使 舞 ， 亂使講 ， 亂使 創啥 ， 接 動詞 。
． 會 罰錢 得 ： 會 e7 + 動詞 + -- 得 tit4 ， 會 按怎 得 ， 誠 臺語 的 語法 。
會 罰錢 得 lih4 ， lih4 是 tit4 的 音變\im1-pian3\ ， 嘛是 仝款 的 意思 。

二 、 講予 你 知 ： 臺灣 的 王梨
王梨 這个 果子 ， 相信 逐家 攏 非常 熟似 ， 這个 酸甘甜 的 滋味 ， 毋管 是 做 罐頭 ， 生食 ， 抑是 加工 ， 攏 真 受 歡迎 。
而且 王梨 這个 名 ， 因為 倚音 的 關係 ， 所以 定定 拜拜的 時陣 ， 嘛 攏會 攢 王梨 。
◎ 早期 的 王梨
＊ 十七 世紀 尾 進口
王梨 毋是 咱 臺灣 的 種 ， 是 佇 十七 世紀 尾仔 ， 荷蘭 時期 進口 到 臺灣 的 ，
彼个 時陣 ， 王梨 種 佮 這馬 的 非常 無仝款 ， 號做 在來 種 。
＊ 在來 種 樹子 芳味 真 厚 ， 枝葉 真 勇 ， 熱天 烏陰 攏有 擋
佮 咱 這馬 食 的 王梨 ， 有 真大 的 無仝 。
＊ 日本時代 發展 產業
王梨 發展 產業 ， 是 對 日本時代 才 開始 發展 的 。
＊ 鳳山 王梨 工廠 是 起頭
彼个 時陣 ， 是 對 這馬 高雄 鳳山 遮 ， 一个 王梨 工廠 做 起頭 。
＊ 進口 新品種 解決 罐頭 加工 問題
彼个 時陣 的 王梨 ， 就是 在來 種 ， 雖然 芳味 真 厚 ， 但是 果子 較 細粒 ， 而且 嘛 較 柯\kua1\ ，
若欲 做 罐頭 ， 足 厚工 的 ， 愛 削皮 ， 愛 切 一寡 奇怪 的 形 ， 所以 非常 麻煩 ，
因為 按呢 ， 日本時代 就 開始 ， 對 (Hawaii) 、 東南亞 這寡 所在 ， 進口 新品種 ，
來 解決 罐頭 加工 的 問題 。

◎ 日本時代 的 王梨
＊ 臺北 大稻埕 #葉金塗# 王梨 王
日本時代 ， 彼个 王梨 罐頭 工廠 是 日本人 開 的 ， 咱 臺灣人 敢有 參與 ？
當然 有 ， 佇 臺北 大稻埕 ， 有 一个 做生理 的 先生 ， 號做 #葉金塗# ，
彼个 時陣 ， 伊 有 一个 名號 ， 號做 王梨 王 ， 著 知 伊 做 王梨 偌 有名 ，
伊 上 旺 的 時期 ， 佇 全 臺灣 有 六 間 工廠 。
＊ 上 旺 的 時期 有 六 間 工場
小故事 ： 這馬 咱 臺灣人 若是 做 喪事 ， 有當時仔 會 做 罐頭塔 ， 為啥物 會 做 罐頭塔 ？
聽講 佮 #葉金塗# 先生 有關係 ， 伊 是 做 王梨 罐頭 的 ， 伊 過身 的 時 ， 用 王梨 罐頭 做 祭品 ，
創 一个 罐頭塔 ， 就按呢 開始 ， 咱 臺灣人 這馬 喪事 ， 有 罐頭塔 的 慣勢 。
＊ 一九 三五 年 臺灣 合同 王梨 株式 會社 外銷 市場 世界 第三 大
#葉金塗# 先生 佇 一九 三五 年 ， 創 一个 臺灣 合同 王梨 株式 會社 ， 共 所有 做 王梨 的 業者 ，
集合 起來 ， 做甲 生理 非常 大 。
彼个 時陣 ， 外銷 市場 是 世界 第三 大 。
＊ 一九 四一 年 太平洋戰爭 爆發 受 影響
無彩 的 是 ， 過 無 幾 冬 ， 太平洋戰爭 爆發 ， 真濟 工廠 去 予 美軍 破壞 ，
抑是 日本 政府 無 支持 等等 ， 這个 產業 就按呢 結束 。

◎ 戰後 的 發展
＊ 一九 四六 年 ， 臺灣 行政 長官 公署 接收 臺灣 合同 王梨 株式 會社 
＊ 一九 五五 年 ， 臺灣 王梨 股份有限公司 正式 成立
這 就是 咱 所 知影 的 #臺鳳# 公司 ， 彼个 時陣 ， 政府 非常 支持 ， 真濟 有利 的 政策 一直 出來 。
＊ 一九 七空 年代 ， 臺灣 王梨 產業 佇 世界 排 頭名
彼个 時陣 ， 臺灣 做 王梨 罐頭 的 工廠 ， 有 百幾 間 ， 非常 旺 。
一九 七空 年代 ， 咱 臺灣 的 王梨 產業 ， 佇 世界 排 頭名 ， 非常 厲害 。
＊ 十年 內 工商業 發展 漸 失 競爭力
但是 真 無彩 ， 十年 內 ， 因為 臺灣 經濟 的 關係 ， 咱的 型態 無仝款 矣 ， 譬如 講 人口 流 入來 都市 ，
抑是 做工的 工資 起價 等等 原因 ， 咱 臺灣 的 罐頭 產業 ， 漸漸仔 失去 競爭力 。

◎ 農業 試驗 單位 進行 品種 研發
拄才 講 的 攏是 罐頭 產業 ， 王梨 除了 食 罐頭 以外 ， 閣有 啥物 方式 通食 ？ 咱 這馬 食 王梨 ， 大部份 攏是 生食 ， 雖然 罐頭 產業 有 落坐\loh8-tsheh8\ ， 但是 生食 的 部份 非常 拍拚 ， 咱 看著 農業 試驗 單位 ， 進行 真濟 的 品種 研發 。
＊ 蘋果 王梨 、 釋迦 王梨 、 芳水 王梨 、 甘蔗 王梨 、 甜蜜蜜 王梨 、 金鑽\kim1-tsuan3\ 王梨 、 牛奶 王梨
這 每 一種 王梨 ， 有的 提來 做 罐頭 較 適合 ， 有的 生食 較 適合 ， 有的 較 甜 ， 有的 較 酸 ，
種種 的 滋味 攏 無仝款 。
＊ 臺灣 外銷 果子 王 ， 年 出口 總額 有 美金 四千 三百 空八 萬
目前 來看 ， 咱 臺灣 的 外銷 果子 王 ， 猶閣是 王梨 ， 一年 出口 總額 ， 總共 有 美金 四千 三百 空八 萬 遮爾仔 濟 。
＊ 王梨酥 、 王梨 酵素 嘛 搶市
除了 生食 以外 ， 逐家 出國 ， 送 外國 朋友 ， 上愛 買 的 王梨酥 ， 王梨 酵素 等等 ， 攏 非常 搶市 。
王梨 真正 毋但 伊 的 名 倚音 旺 旺 來 ， 伊 真正 本身 旺 旺 來 ， 為 咱 臺灣 的 經濟 產業 ， 帶來 真濟 的 利益 ， 真正是 旺 旺 來 。

◎ 俗語 ：
﹡ 食 樹子 拜 樹頭\tsiah8-tshiu7-tsi2-pai3-tshiu7-thau5\
咱 毋是 攏 講 食果子拜樹頭\tsiah8-kue2-tsi2-pai3-tshiu7-thau5\
． 樹子\tshiu7-tsi2\ ： 樹仔 生 出來 的 果子 的 意思 ， 佮 果子 仝 意思 ，
佮 果子 無仝 的 用法 ， 意思 仝款 。
． 厚\kau7\ ： 以前 的 王梨 ， 氣味 較 厚 。 華語 {濃郁 、 濃厚} 。
芳味 會當 厚 ， 酒精 會當 厚 。
﹡ 起頭 興興 ， 尾手 冷冷|khi2-thau5 hing3-hing3 ， bue2-tshiu2 ling2-ling2/khi2-thau5 hing3-hing3 ， be2-tshiu2 ling2-ling2| ：
． 起頭\khi2-thau5 ： 意思 是 拄開始 的 時\ 。
． 興興\hing3-hing3\ ： 熱怫怫\jiat8-phut4-phut4\ ， 對 啥物貨 足有 趣味 。
到尾仔 ， 都 規个 冷去 。
這 俗語 咱 嘛 會當 用 佇 生活 中 。
． 酵素\kann3-soo3\ ： 愛 有 鼻音 kann3 ， 看著 有 兩个 ” (n n) ” ， 就是 有 鼻音 。
． 發酵\huat4-kann3\ ： 咱 若 做 麭\phang2\ 的 時陣 ， 麵粉 著愛 先 予 伊 發酵 。
愛 加 唸 幾擺 矣 。
． 予 你 食了 會 紲喙\sua3-tshui3\ ： 一喙 接 一喙 ， 一喙 紲 一喙 的 意思 。
紲\sua3\ ： 接紲 的 紲 ， 繼續 落去 。
例 ： 紲攤\sua3-thuann1\ 。
 紲喙 就是 寫 這 兩个 漢字 。
★ 王梨\ong5-lai5\ vs . 旺 梨 ong7 lai5 ： 主要 是 因為 腔口差 。
王梨\ong5-lai5\ ， 變調 了後 ， ong5 第 七 調 變 第 三 調 、 第 七 調 。
旺 梨 ong7 lai5 ， 變調 了後 ， ong7 第 七 調 變 第 三 調 ， 有人 無 按呢 講 。
若欲 用 腔 ， 兩个 腔 攏 會 合 的 狀況 來講 ， 大王 的 王 ong5 較 合 。
． 擘皮\peh4-phue5/peh4-phe5\ ： 這 嘛是 腔口差 。
講 以前 的 王梨 ， 欲 食 ， 欲 做 罐頭 ， 愛 擘皮 ， 擘 甲 足 辛苦 。
擘\peh4\ ， 擘開 ， 擘 柑仔 。 目睭 擘開 嘛是 擘 。
這字 古早時 ， 以前 猶有 其他 的 意思 。
． 磚仔角 擘 去 ： 敢若 欲 去 擘 磚仔角 ， 愛 出 偌 大力 ， 毋是 啦 。
這 是 足 趣味 的 形容 ， 敢若 予人 擘 落來 ， 落落來\lak4-loh8-lai5\ 。
古早時 ， 擘 毋但 咱 會當 家己 來 擘 ， 敢若 袂輸 去 [[予人]] 擘開 。
． 冇石快擘\phann3-tsioh8-khuai3-peh4\ ： 石頭 若 冇冇 ， 連鞭 都 擘開 矣 。

三 、 看 戲齣\hi3-tshut4\ 講 臺語
◎ 夭壽 喔 ！ 欲 予 你 做 新婦仔 喔|iau2-siu7 ooh4 ! beh4 hoo7 li2 tso3 sin1-pu7-a2 ooh4|
． 新婦仔\sin1-pu7-a2\ vs . 新婦\sin1-pu7\ ：
本來 若講 有 加 仔\a2\ ， 應該 攏是 敢若 較 無 物 的 ， 較 無價值 ， 較 細 等等 。
所以 有人 會 共 新婦仔 單獨 用 佇 華語 的 {童養媳} 。
若是 無 仔\a2\ ， 新婦 就是 後生 的 某 。
加一 个 仔\a2\ ， 就是 細漢 共 𤆬來 厝內 飼 ， 佮 後生 做伙 大漢 ， 大漢 欲 做 後生 的 某 。
這 是 過去 的 一个 社會現象 ， 這馬 應該 無 這種 矣 。
以前 予人 做 新婦仔 ， 著愛 足 卑微 的 ，
例 ： 你 毋通 一个 新婦仔體 。
這 是 過去 制度 留 落來 的 詞 。
有人 過去 家庭 為著 家己 足歹 維持 生活 ， 查某囝 生 傷濟 个 ，
若 分 予 家境 較 好 的 ， 雖然 是 去 做 新婦仔 ， 毋過 上無 食 會 飽 ，
嘛有 這款 的 家庭 ， 有人 對 新婦仔 足 好 的 ， 嘛是 有 。

◎ 啥物 時代 矣 ， 閣有 老爸 掠 查某囝 拄數|siann2-mih4 si5-tai7 ah4 , koh4 u7 lau7-pe7 liah8 tsa1-boo2-kiann2 tu2-siau3|
． 拄數\tu2-siau3\ ： 準做 共 數 攏 還清 矣 ， 查某囝 送 你 ， 等於 賣 你 ， 我 提著 啥物 錢 。

◎ 真正 死無人哭|tsin1-tsiann3 si2-bo5-lang5-khau3|
． 有時仔 ， 臺語 咧 罵 、 怨嘆 、 咒讖\tsiu3-tsham3\ ， 有 足濟 種 講法 。
這 是 其中 一種 ， 意思 是 你 死 矣 無人 會 哭 ， 無人 會 悲傷 。
因為 咱 過去 的 觀念 ， 人 死 的 時陣 ， 身軀邊 無 囝孫仔 圍咧 ， 按呢 是 足 歹命 的 ，
逐家 會 感覺 是 人生 上 大 的 侮辱\bu2-jiok8/bu2-liok8\ ， 這 是 過去 的 一个 觀念 。

2020 . 04 . 23 《 臺語 講 世事 》 ： 全民 健保
． 顯明 hian2-bing5 ： 佮 明顯 bing5-hian2 無啥 仝 。
． 提早 一工 （ Ｏ ） ； 提前 一工 （ Ｘ ）
． 注文 tsu3-bun5
例 ： 我 欲 佮 總經理 見面 ， 我 有 共伊 注文 。 （ 6 ： 00 ） （ ？ ）
註 ： 注文 的 討論 ， 會當 參考 《 臺語社 》 裡 4 月初 9 ， TWkid1 Lai1 的 鋪 文
． 老 罔老 ， 閣會 掰 塗豆 Lau7 bong2 lau7 , koh4 e7 pue2/pe2 thoo5-tau7
． 做親情 tso3/tsue3-tshin1-tsiann5 。

一 、 看 新聞 講 臺語 ： 防疫 系統 升級 健保卡 通 查 行踏史\kiann5-tah4-su2\
◎ 翻譯
華語 ： {健保卡 插 下去 ， 螢幕 上 立刻 跳 窗 顯示 ， 有沒有 到 過 中 港 澳 旅遊}
臺語 ： 先 插 健保卡 ， 螢幕 頂 隨 跳 窗仔 出來|sing1 tshah4 kian7-po2-khah4, ing5-boo7 ting2 sui5 thiau3 thang1-a2 tshut4 lai5|
顯明 有 去過 中 港 澳 無|hian2-bing5 u7 khi3-kue3 tiong1 kang2 o3 bo5|
＊ 跳 一个 窗仔 出來 ， 這 若無 咧 用 電腦 的 觀眾 朋友 ， 可能 想講 是 啥物人 對 窗仔門 跳出來 。
這个 窗仔 是 電腦 的 用詞 ， 就是 (Window) ， 咱 若 用 電腦 ， 伊 就會 一个 一个 一直 跳 出來 ，
咱 直接 翻做 窗仔 就 會使 。
像 螢幕 ， 有人 用 英語 講 (monitor) ， 當然 窗仔 講 (window) 嘛有 。
講 窗仔 敢若 較 古錐 。
＊ 這馬 咱 咧 用 電腦 ， 抑是 現代 的 科技 ， 嘛 定定 會 出現 一寡 字 ， 咱 臺語 欲 按怎 講 ？
． {滑鼠} → 鳥鼠仔\niau2-tshi2-a2/niau2-tshu2-a2\ ： 彼个 形 有 像 鳥鼠仔 ， 若 直接 講 ，
愛 配合 是 咧 講 電腦 的 物件 ， 愛 看 前後 句 。
． (keyboard) {鍵盤} → 齒盤\khi2-puann5\ ， 因為 伊 一 齒 一 齒 ， 閣有 合音 。
． (Hard Disc) {硬碟} → ha2-ti1\ha2-ti1\ ， 硬碟\nge7-tiap8/ngi7-tiap8\ 嘛 有人 講 。
碟\tiap8\ ， 小可 佮 另外 一个 字 ， 共人 擉\tiak8\ ， 擉 甲 足 悽慘 ， 閣 倚音 。
例 ： 你 硬欲 共 擉 。
所以 講 ha2-ti1\ha2-ti1\ ， 算是 英文 翻 過來 的 ， 較 簡化 。
． 顯明\hian2-bing5\ ： 佮 明顯\bing5-hian2\ 無啥 仝 。
有 足 明白 的 表示 ， 抑是 顯示 啥物貨 ， 顯示 甲 足 明 的 。
例 ： 你 顯明 有 去過 中 港 澳 。
抑是 啥物 代誌 有 顯明 。
例 ： 你 這馬 定定 佮 伊 出去 食飯 ， 顯明 你 已經 無 愛 我 矣 。

華語 ： {提前 一 天 ， 把 預約 的 名單 送到 健保署 ， 我 們 會 回報 給 醫院}
臺語 ： 提早 一工|the5-tsa2 tsit8 kang1|
共 注文 的 名單 送到 健保署|ka7 tsu3-bun5 e5 mia5-tuann1 sang3-kau3 kian7-po2-su2|
． {提前} ： 咱 是講 提早 ， 咱 本來 就有 提早 的 講法 。
時間 是講 早\tsa2\ 佮 晏\uann3\ 。
． 注文\tsu3-bun5\ ： 咱 若是 事先 共人 預約 彼種 的 ， 會當 講 注文 。
例 ： 我 有 注文 一个 雞卵糕 。 買 物件 的 彼種 注文 。
這種 約會 ， 人佮人 見面 ， 本來 原意 是 無 按呢 用 ， 攏 干焦 用 佇 買 物件 。
毋過 ， 這種 外來語 ， 引 進來 臺語 內底 的 時陣 ， 有時 會 共 延伸 ， 有一寡 變化 ，
抑是 創新 一寡 意思 。
例 ： 我 欲 佮 總經理 見面 ， 我 有 共 伊 注文 。

華語 ： {只要 醫師 授權 給 藥師}
臺語 ： 凡若 醫生 有 放權 予 藥劑師|huan7-na7 i1-sing1 u7 pang3-khuan5 hoo7 ioh8-tse1-su1|
． 凡若\huan7-na7\ ： 凡若 按怎 就是 若 按怎 的 意思 。
就是 有 凡若\huan7-na7、 這種 講法 。
例 ： 凡若 見著 你 ， 我 就 足 歡喜 。
例 ： 凡若 看著 咱的 節目 ， 咱的 臺語 就會 進步 。
． {授權} ： 咱 會當 講 放權\pang3-khuan5/pang3-kuan5\ 。

華語 ： {要 弄 清楚 病患 旅遊 和 接觸 史}
臺語 ： 患者 行踏 、 往來 的 情形 掰 予 清|huan7-tsia2 kiann5-tah8 , ong2-lai5 e5 tsing5-hing5 pue2 hoo7 tshing1/huan7-tsia2 kiann5-tah8 , ong2-lai5 e5 tsing5-hing5 pe2 hoo7 tshing1|
． 行踏\kiann5-tah8\ ： 旅遊 就 接觸 矣 ， 但是 閣較 口語 ， 會當 講 行踏 ，
因為 行踏 可能 比 旅遊 範圍 閣較 闊 ， 閣 往來 按呢 。
 行踏 就是 你 有 行到 佗 ， 踏 到 佗 ， 無一定 是 去 旅遊 ， 範圍 較 闊 ，
意思 是 去到 佗位 就著 矣 。
． 患者\huan7-tsia2\ ： 愛 注意 ， 咱 可能 看 華語 會 想講 是 病人 ，
但是 咱 對 日本時代 開始 ， 傳統 臺語 是 用 患者 這个 詞 。
這 嘛是 對 日語 來 的 ， 這馬 咧 教 醫 用 臺語 的 醫生 、 老師 足 堅持 ， 愛用 傳統的 患者 ，
聽 起來 敢若 嘛 較 專業的 感覺 。
． 掰\pue2/pe2\ ： 共 物件 ， 本來 是講 敢若 撥\puah4\ 開 按呢 ，
掰會\pue2-hue7\ ： 共伊 理路 用 予 清楚 。
例 ： 共 目屎 掰 予 離 。 → 掰 目屎|pue2 bak8-sai2/pe2 bak8-sai2| ，
例 ： 掰 去 邊仔|pue2 khi3 pinn1-a2/pe2 khi3 pinn1-a2|
動作 是 差不多 ， 伊 叫做 掰 塗豆|pue2 thoo5-tau7/pe2 thoo5-tau7| 。
﹡ 老 罔 老 ， 閣會 掰 塗豆|lau7 bong2 lau7 , koh4 e7 pue2 thoo5-tau7/lau7 bong2 lau7 , koh4 e7 pe2 thoo5-tau7|
嘛 有人 講 老 罔 老 ， 閣會 擘 塗豆 。 這 敢若 有 變形 ， 毋是 毋著 。
攏是 講 雖然 年歲 較濟 ， 毋過 猶閣 足 勇健 的 意思 。
有 去 請教 種 過 塗豆 的 前輩 ，
古早 ， 共 塗豆仁 囥 落去 了 ， 會 共 塗 掰 予 崁\kham3\ 起來 ，
是 咧 做 彼號 種 塗豆 的 代誌 。 塗豆 囥 落去 ， 用 跤 共 塗 掰掰咧 。
 掰 塗豆 變做 是 一个 種 塗豆 的 動作 。
古早 真濟 人 愛做 的 一个 動作 ， 種\tsing3\ 一定 愛 有 做 著 這步 ，
表示 你 猶有 法度 做穡 ， 就是 勇健 。

二 、 講予 你 知 ： 全民 健保
這回 ， 武漢肺炎 ， 咱的 健保 制度 ， 發揮 真大 的 功能 ， 今仔日 簡單 來 介紹 ， 對 咱 影響 非常 大 的 制度 。
◎ 健保 的實 施
＊ 實施 進前 ： 職業 社會 保險 、 私人 健保
會記得 健保 實施 進前 ， 咱 臺灣人 欲 看醫生 等等 的 費用 ， 攏 真 懸 ， 有 真濟 人 看袂起 醫生 。
彼个 時陣 ， 大部份 攏是 私人 的 健康 保險 來 出錢 。
敢有 社會 保險 ？ 當然 嘛是 有 ， 譬如 講 農保\long5-po2\ 、 勞保 、 軍保\kun1-po2\ 等等 ， 依 職業 的 社會 保險 ，
但是 這个 社會 保險 給付 的 項目 ， 佮 咱 這馬 所 知影 的 健保 ， 有 真大 的 無仝款 。
以前 看醫生 ， 真正 是 非常 開錢 。
＊ 一九 九四 年 ， 通過 《 全民 健康 保險 法 》
但是 咱 到 一九 九四 年 ， 通過 法律 《 全民 健康 保險 法 》 。
＊ 一九 九五 年 正式 實施
一直到 一九 九五 年 正式 實施 了後 ， 咱 這馬 臺灣 的 健保 制度 ， 會使 講 是 世界 有名 ，
對 咱的 生活 非常 有 幫贊 。
＊ 目前 主管機關 ： 行政院 衛福部 健保署
這馬 是 兩千 空 二十 年 ， 這 中央 經過 二十 幾 年 ， 有 真濟 變化 ， 但是 目前 ，
咱的 主管機關 就是 行政院 衛生福利部 健保署 。

◎ 面對 財政 危機
＊ 醫療 支出 超過 保費 收入 真濟
若 去 看 健保 的 時 ， 咱 是毋是 攏 干焦 付 掛號費\kua3-ho7-hui3\ ， 佮 部份 負擔 的 費用 ？
所以 一開始 ， 這款 情形 ， 健保 佇 拄開始 有 出現 過 一寡 財政 的 危機 ，
就是 發現 醫療 支出 超過 保費 收入 非常 濟 。
彼个 時陣 ， 醫療院所 𪜶 報 偌濟 ， 健保署 著愛 共 付 偌濟 ， 結果 發現 按呢 袂使得 ，
就 出現 一个 新制度 ， 號做 健保 總額 支付 制度 。
＊ 健保 總額 支付 制度 ： 就 特定 範圍 的 醫療 服務 代先 協商
簡單 講 ， 就是 病院 佮 健保署 ， 會 就 特定 範圍 的 醫療 服務 ， 代先 協商 ， 先 訂 一个 額度 出來 ，
若是 醫療院所 尾仔 請 的 錢 ， 比 額度 較低 ， 健保署 著愛 付錢 ，
若是 比 額度 較懸 ， 才來 協商 ， 按照 比例 來 付錢 。
這 是 對 支出 方面 來 做 控制 。
這个 制度 出現 了後 ， 猶是 無夠 ， 所以 對 收入 方面 ， 嘛愛 做 改變 。
＊ 兩千 空 十三 年 ， 二代健保\ji7-tai7-kian7-po2/li7-tai7-kian7-po2\ ： 薪資 掠外 的 所得 愛 納 補充保費\poo2-tshiong1-po2-hui3\
對 兩千 空 十三 年 ， 出現 號做 二代健保 。
啥物 是 二代健保 ？
就是 除了 你的 薪資 掠外 的 所得 ， 愛 納 補充保費 ， 譬如 講 你 有 大筆 的 賞金 ， 抑是 你 有 兼職 ，
抑是 你的 股票 、 股仔囝 的 錢 ， 租金 等等 ， 這 攏愛 另外 閣 納 補充保費 。
這个 部份 算是 稅金 的 概念 。

◎ 破產 的 疑慮
到 目前為止 ， 逐家 對 咱的 健保 是毋是 會 破產 ， 有 真濟 疑慮 。
健保署 共 咱 講 ， 對 源頭 收入 佮 支出 ， 攏 有咧 處理 矣 。
＊ 開源\khai1-guan5\ 措施 ： 總額 支付 制度 → 二代健保
針對 咱的 健保 ， 是 一層 一層 的 保護 。
＊ 開會 決定 隔年 醫療 支出 額度
每 一年 開會 來 決定 ， 隔轉年 醫療 支出 的 額度 是 偌濟 。
＊ 健保 安全 準備 基金 （ 四 個月 給付 ）
咱 閣有 一个 健保 安全 準備 基金 ， 佇咧 遐 。
目前 是 猶閣有 四 個月 的 給付 ， 這 已經 是 超過 法律 的 規定 。
所以 目前 來看 ， 猶閣 有夠 。
＊ 基金 兩千 空 二十二 年 開了 ， 著愛 調整 保費
若 萬不二 ， 真正 基金 佇 兩千 空 二十二 年 開了了 ， 了後 ， 才有 可能 調整 保費 。
當然 這馬 逐家 是 往 這个 毋通 閣 調整 保費 的 方式 來 進行 ，
毋但 政府 愛 拍拚 ， 咱 人民 嘛愛 配合 。

◎ 予 健保 行 久長 ， 有 真濟 代誌 愛 來 做
＊ 兩千 空 三 年 全面 (I C) 卡 、 兩千 空 十 年 雲端 藥歷\ioh8-lik8\
佇 兩千 空 三 年 ， 咱的 健保卡 已經 全面 (I C) 卡 化 矣 ， 內面 會當 看著 咱 過去 一段時間 ，
你 去 佗位 看醫生 ， 你 食 啥物 藥仔 ， 攏 看會著 ， 這 就 號做 雲端 ， 用 藥仔 的 歷史 ， 藥歷 。
＊ 雲端 記錄 幫贊 推動 分級 醫療
這个 記錄 會當 幫贊 咱 啥物 ？ 因為 醫生 看會著 ， 醫療院所 攏 看會著 ， 會當 幫贊 咱 推動 分級 醫療 。
＊ 政府 開源 ， 也著 民眾 節流\tsat4-liu5\
＊ 有病 去 診所 ， 重症 才 到 病院
啥物 是 分級 醫療 ？ 咱 愛 知影 有病 去 診所 ， 重症 才 去 病院 。
嘛 著愛 咱 民眾 有 這个 觀念 ， 莫 予 醫療 資源 開甲 遮爾仔 緊 。
咱的 健保 真正 是 真好 的 一个 制度 ， 需要 咱 ， 你 佮 我 ， 共同 來 努力 拍拚 。

◎ 語詞 ：
． 健保署\kian7-po2-su2\ ： 是 讀音 的 問題 。 署\su2\ 逐家 凡勢 猶無 遐爾 熟 。
若 準講 後壁 閣有 物件 ， 署長\su2-tiunn2\ ， 署\su2\ 第二 調 變 第一 調 。
． 掠數\liah8-siau3\ ： 掠 一个 數字 的 意思 ， 就是 看 數\siau3\ 的 狀況 按怎 。
數\siau3\ ， 是 這个 漢字 ， 白話音 。 可能 有人 會 寫做 帳\tiong3\ ，
毋是 掠 帳 liah8 tiong3 ， 是 掠數\liah8-siau3\ 。
． 坐數\tse7-siau3\ ： 就是 認數\jin7-siau3/lin7-siau3\ ， 抑是 承擔 責任 的 意思 。
就是 進前 ， 可能 醫療院所 會 講 出來 的 ， 健保署 攏 欲 坐數 ， 這馬 慢慢仔 無欲 按呢 。
一般 以早 咧 用 ， 若 用 佇 錢 的 ， 大部份 是 代替 人 付錢 的 意思 。
例 ： 伊 欠人 錢 ， 煞 掠 𪜶 老母 來 坐數 。
喙 食 ， 予 尻川 坐數|tshui3 tsiah8 , hoo7 kha1-tshng1 tse7-siau3|
意思 是 差不多 ， 延伸 做 負擔 責任 的 意思 。
． 支理\tsi1-li2\ ： 是 支付 的 意思 。
． 請錢\tshing2-tsinn5\ ： 申請 啥物 錢 的 意思 。 欲 去 共 啥人 請 一筆 錢 。
． 打錢\tann2-tsinn5\ ： 本來 是 欲 予 你 啥物 物件 ， 落尾 用 錢 來 代替 。
例 ： 我 本來 想欲 送 你 一領 衫 ， 落尾 想講 我 無時間 去 揀 ， 我 打錢 予 你 好矣 。
． 給付\kip4-hu3\ ： 這 是 音 的 問題 ， 月給\gueh8-kip4/geh8-kip4\ 、 供給\kiong1-kip4\ 。
後壁 有 付\hu3\ ， 給\kip4\ 的 音 要 攑懸 。
． 所得\soo2-tik4/soo2-tit4\ ： 這 嘛是 音 的 問題 ， 有 兩个 音 。
 得\tik4/tit4\ 這个 字 本身 ， 這 兩个 音 攏有 ， 唸 佗一个 攏 會使 ，
聽著 較濟 的 敢若 是 所得\soo2-tik4\ ， 嘛有 人講 所得\soo2-tit4\ 。
． 做件\tso3-kiann7/tsue3-kiann7\ ： 算是 一寡 散工\suann2-kang1\ ， 看 做 一件 幾 箍 ，
彼 叫做 做件的 。 就是 {按件計酬} 。
嘛有 可能 做 作家\tsok4-ka1\ 、 畫家 ， 嘛是 攏 做件的 ，
看 做 幾 件 來 算錢 ， 彼 嘛是 散工\suann2-kang1\ ， 無 固定 的 月給 。
． 股仔囝\koo2-a2-kiann2\ ： 足 趣味 的 ， 有 咧 投資 股票 的 人 就會 知 ， 就是 股票 的 利息 的 意思 ，
一股 會 生囝 ， 股仔囝 ， 股利 。
． 利息\li7-sik4\ ： 這 是 讀音 的 問題 。
． 錢仔囝\tsinn5-a2-kiann2\ ： 錢 會 生出 利息 ， 錢 生 出來 的囝 。

三 、 看 戲齣\hi3-tshut4\ 講 臺語
◎ 做 你 無閒|tso3 li2 bo5-ing5/tsue3 li2 bo5-ing5|
﹡ 兩種 腔 ， 意思 就是 你 都 莫 插我 ， 做 你 無閒 。
這个 做 字 ， 有 足濟 種 用法 ， 其中 一个 用法 ： 隨在人 按怎 。
這个 做 足 臺語 氣 的 。
有當時仔 ， 規氣 講 你 做 你 ， 你 做 你 ， 毋是 叫 你 做 你 家己 ， 是講 你 無閒 你 的 。
上 捷 用 就是 ： 做工課 、 做代誌 、 做親情 這種 的 。
做風颱 、 做大雨\tso3-tua7-hoo7\ 這種 的 ， 嘛 會當 用 ， 是 咱 普通 知影 的 做 ，
咱 遮 的 做 ， 就是 隨在你 的 意思 。
例 ： 你 哪 會使 做 你 去 ？

◎ 咱 查某人 是 菜子仔 命|lan2 tsa1-boo2-lang5 si7 tshai3-tsi2-a2-mia7|
凊彩 掖 ， 凊彩 大|tshin3-tshai2 ia7 , tshin3-tshai2 tua7|
﹡ 這 是 古早時 的 觀念 。
菜子仔命\tshai3-tsi2-a2-mia7\ ， 到底 是 啥物 命 ？
因為 菜子 ， 愛 看 別人 共 菜子 掖 佇 佗位 ， 伊 就佇 佗位 ，
伊 袂 講 走去 別位 ， 是 掖 菜子 的 人 決定 的 ， 無 家己 決定 的 權利 。 菜子 無 家己 決定 命運 的 權利 。
﹡ 凊彩 掖 ， 凊彩 大|tshin3-tshai2 ia7 , tshin3-tshai2 tua7|
按呢 ， 查某人 足 厲害 的 。 這个 意思 是 會使 按呢 解說 。
因為 菜子 ， 閣有 另外 一个 意思 ， 足 粗俗 的 ， 毋是 足 貴 的 物件 ，
閣 俗 ， 閣 凊彩 人 掖 佇 佗位 。
這 真正 是 古早人 的 觀念 ， 這馬 就 無 這个 觀念 。
． 凊彩\tshin3-tshai2\ ： 無 講 一定 按怎 ， 據在人 按怎 。 漢字 是 按呢 寫 。
． 凊\tshin3\ ： 冷 的 意思 。 例 ： 凊飯 。 抑是 黯淡 的 意思 。
． 掖\ia7\ ： 蓋 臺語 氣 的 。
例 ： 共 掖 落去 。 佇 遮 是 掖 種子 的 意思 。
但是 普通時 ， 咱 生活 嘛有 另外 一个 用法 ， 生活 中 嘛 捷 用著 。
例 ： 囡仔 遮爾 濟 ， 共 𨑨迌物 掖 甲 規 四界 。
例 ： 掖 甲 規 塗跤 ， 也 毋 收收咧 。

2020 . 04 . 30 《 臺語 講 世事 》 ： 薁蕘
＊ 這个 物件 (Q Q) {的} ， 應該 是 欲 講 臺語 的 𩚨𩚨\khiu7-khiu7\ 。
． 薁蕘\o3-gio5\ ， 漢字 就是 按呢 寫 。
＊ 句型 ： 用 名詞 落去 動詞
． 捏\tenn7/tinn7\ vs . 捻\liam3\
． 笑黃色\tshio3-ng5-sik4\ 、 笑紅\tshio3-ang5\ 、 笑青\tshio3-tshenn1/tshio3-tshinn1\
． 𩚨嗲嗲\khiu7-teh4-teh4\ ： 漢字 是 按呢 寫 ， 疊詞 嗲 嗲 寫法 猶有 爭議 。
． 熁\hannh4\
＊ 薁蕘樹\o3-gio5-tshiu7\ 有 分做 公的 ， 佮 母 的 。
＊ 按怎 看 是毋是 正的 薁蕘
． 特徵\tik8-ting1\ 、 特徵\tik8-ting1\ 、 特徵\tik8-ting1\ ， 讀 三 遍 ， 足 重要 。
． 水浸粿\tsui2-tsim3-kue2/tsui2-tsim3-ke2\ → {蒟蒻} 。
． 粉鳥舅\hun2-tsiau2-ku7\
． 萎去\ui1-khi3\ vs . 蔫去\lian1-khi3\ ：
． 伴手\phuann7-tshiu2\ vs . 等路\tan2-loo7\

一 、 看 新聞 講 臺語 ： 薁蕘 仙草 真 退火 教 你 分別 真 抑 假
◎ 翻譯
華語 ： {咕溜 咕溜 ， ㄉ ㄨ ㄞ ㄉ ㄨ ㄞ 的 愛玉} 。
臺語 ： 滑溜 閣 𩚨 的 薁蕘|kut8-liu1 koh4 khiu7 e5 o3-gio5|
＊ 這个 物件 (Q Q) {的} ， 應該 是 欲 講 臺語 的 khiu7-khiu7 ，
因為 華語 無 彼款 第 七 調 的 中長音\tiong1-tng5-im1\ ， 所以才 變做 (Q Q) ， 走音 去 。
 𩚨 的 漢字 就是 按呢 寫 ， 逐家 愛 看 予 清楚 。
． 薁蕘\o3-gio5\ ： 有人 感覺 這个 蕘\gio5\ 足歹 講 ， 愛 有 彼个 濁音 “ (g) ” 。
建議 逐家 ， 薁蕘\o3-gio5\ 漢字 就是 按呢 寫 。
主要 是 讀音 ， 逐家 可能 攏 看 漢字 {愛玉} ， 就按呢 讀 ai3 giok8 ， 其實 是 薁蕘\o3-gio5\ 。

華語 ： {採用 天然 的 愛玉籽 揉洗 ， 在 水裡 揉洗 出 果膠}
臺語 ： 用 天然 的 子仔 落去 洗|ing7 thian1-jian5 e5 tsi2-a2 loh8-khi3 se2/ing7 thian1-jian5 e5 tsi2-a2 loh8-khi3 sue2|
浸水 捏 予 有 膠|tsim3-tsui2 tenn7 hoo7 u7 ka1 
＊ 句型 ： 用 + 名詞 + 落去 + 動詞 ，
這 生活 中 定定 咧 講 ， 會 閣較 強調 彼个 動作 的 感覺 。
這馬 逐家 攏會 講 ： 用 + 名詞 + 動詞 ， 落去 無去 矣 ， 這 嘛是 算 一種 講法 。
例 ： 用 青菜 落去 ， 佮 雞 做伙 炕\khong3\ 。
例 ： 你 毋通 用 手 落去 烏白 抐\la7\ 。
． 捏\tenn7/tinn7\ ： 有 捏頷頸\tenn7 am7-kun2/tinn7 am7-kun2\ 。
． 捻\liam3\ ： 取 較 細塊 的 物件 ， 共 捘\tsun7\ 落去 。
比較 上 ， 捏\tenn7/tinn7\ 手 的 動作 會 較大 。 字 嘛 無仝款 。
.
華語 ： {真的 愛玉 呈 淺棕色} 。
臺語 ： 正的 薁蕘 是 笑黃色|tsiann3 e5 o3-gio5 si7 tshio3-ng5-sik4| .
﹡ 這 色 是 較 主觀 ， 無一定 你 看 感覺 是 咖啡色 ， 可能 我 看 感覺 是 黃色 。
遮 所謂 的 {淺棕} ， 當然 {棕} ， 咱 一般 可能 講 咖啡\ka1-pi1\ ， 會當 講 淺 咖啡 。
過去 古早 ， 有 一个 講法 笑黃色\tshio3-ng5-sik4\ ， 表示 是 淺黃色\tshian2-ng5-sik4\ 的 意思 ， 可能 以前 無 咖啡 ， 干焦有 薁蕘 。
． 笑黃色\tshio3-ng5-sik4\ ： 毋是 共 黃色 笑 。 這 笑 是 淺淺的 的 意思 。
古早 可能 誠 四常 按呢 用 ， 這馬 逐家 攏 袂記得 ， 愛 共 抾 轉來 用 。
例 ： 笑紅\tshio3-ang5\ 、 笑青\tshio3-tshenn1/tshio3-tshinn1\
粉紅色 ， 嘛有 人講 笑紅色\tshio3-ang5-sik4\ ， 聽起來 足 文雅 。

華語 ： 口感 {過度} (Q) {彈} ， {吃 起來 像 果凍} 。
臺語 ： 𩚨嗲嗲 ， 袂輸 菜燕|khiu7-teh4-teh4 , be7-su1 tshai3-ian3/khiu7-teh4-teh4 , bue7-su1 tshai3-ian3|
． 𩚨嗲嗲\khiu7-teh4-teh4\ ： 漢字 是 按呢 寫 。
疊詞 嗲嗲 是毋是 一定 按呢 寫 ， 可能 有 爭議 。 因為 是 擬聲\gi2-siann1\ ， 敢 一定 愛用 這个 字 ，
這 可能 是 揣 一个 較 倚音 的 。
＊ {口感} ， 較 口語 的 是講 喙尾\tshui3-bue2/tshui3-be2\ ， 一寡 喙尾 的 講法 ：
． 韌布布\jun7-poo3-poo3/lun7-poo3-poo3\ ： 咬 袂 斷 ， 韌布布 。
． 爛糊糊\nua7-koo5-koo5\
． 軟膏膏\nng2-ko5-ko5\ ： 無一定 咧 講 口感 ， 嘛 會當 形容 人 的 姿勢 。
． 𠕇硞硞\ting7-khok4-khok4\
． {果凍} 佮 菜燕\tshai3-ian3\ 敢有 仝款 ？
較 早期 干焦 菜燕 ， 無像 這馬 分 足濟 種 ， 以早 彼種 物件 就是 菜燕 。

華語 ： {結合 起來 結凍} 。
臺語 ： 相濫 堅凍|sio1-lam7 kian1-tang3/sann1-lam7 kian1-tang3|
﹡ 共 無仝 的 物件 ， 兩个 以上 ， 濫做伙 ， 咱 會 講 → 相濫\sio1-lam7/sann1-lam7\ 。
． 堅\kian1\ ： 予 伊 變 𠕇\ting7\ 這款 的 狀況 ， 會當 講是 堅 。
有 另外 一種 用法 ， 毋是 予 伊 𠕇 ， 是 予 伊 失去 水分 ， 焦去 。
例 ： 堅疕\kian1-phi2\ ： 一般 攏 講 空喙\khang1-tshui3\ 。
有 空喙 了 ， 這馬 堅疕 ， 堅疕 進前 毋通 共 抓 。
較 屬於 失去 水分 的 用法 ： 堅 堅 做 一塊|kian1-kian1 tso3 tsit8-te3| 。

華語 ： {加熱 的 時候 ， 比較 容易 融化}
臺語 ： 若 共 熁燒 較 快 溶|na7 ka7 hannh4-sio1 khah4 khuai3 iunn5|
． 熁\hannh4\ ： 燒 燙著 ， 是 熁 ； 日頭 去 共 烘 ， 是 熁 ， 因為 有 懸 的 溫度 ，
天氣 足 熱 的 ， 咱 嘛會 講 ： 這日 頭 足 熁 的 。
． 快\khuai3\ ： 誠 緊 。 例 ： 快 焦 、 快 歹 。

二 、 講 予 你 知 ： 薁蕘
熱天 一下 到 ， 真濟 人 攏愛 食 薁蕘 ， 食 的 時陣 ， 閣愛 參 一點仔 檸檬汁\le5-bong2-tsiap4/le5-bong2-tsap4\ ， 甘甜 仔 甘甜 ， 非常 好食 。
◎ 薁蕘
＊ 薁蕘果\o3-gio5-ko2\ 洗過 ， 削皮 ， 烘 予 焦
薁蕘果 對 樹仔 挽落來 了後 ， 愛 先 洗過 ， 愛閣 削皮 ， 才閣 烘 予 焦 。
＊ 共 黃金色 的 細粒 薁蕘 子 擘 落來
烘 予 焦 了後 ， 伊 果 內面 ， 有 黃金色 的 細粒 薁蕘子\o3-gio5-tsi2\ ， 才 共 擘 落來 。
＊ 佇 水 內底 輕輕仔 浞
擘 落來 了後 ， 共 囥佇 水 內底 ， 輕輕仔 浞 浞 浞 ， 水 內面 開始 有一寡 淺淺 的 咖啡色 ，
這 就是 薁蕘水\o3-gio5-tsui2\ 。
＊ 共 薁蕘水 囥咧 予 堅凍
才閣 共 薁蕘水 囥 佇咧 遐 ， 囥 予 伊 堅凍 ， 逐家 就 知影 欲 按怎 食 矣 。
共伊 切開 ， 才閣 摻 蜜 、 摻 檸檬汁 來 食 。
這 就是 薁蕘 做出來 的 情形 。

◎ 薁蕘樹 的 特性
逐家 攏 知影 食 薁蕘 ， 但是 敢 知影 薁蕘樹 生做 啥物款 ？ 有 啥物 特色 ？
＊ 是 臺灣 特有 亞 種 ， 佮 榕仔 仝種
薁蕘樹 是 咱 臺灣 特有 亞 種 ， 就是 咱 臺灣 才有 的 種 ， 佮 榕仔 仝種 。
＊ 主要 產地 是 南投 、 雲林 、 嘉義 、 高雄 的 中 海拔 山區
薁蕘樹 ， 有當時仔 會 生做 不止仔 懸 。
＊ 有 分 公的 、 母的
薁蕘樹 有 分做 公的 ， 佮 母的 ， 一般人 看 袂 出來 。
愛 對 伊 的 花 來看 ， 公的 佮 母的 攏會 生 薁蕘果 ， 伊 的 花 就 藏 佇 薁蕘果 內面 ，
公的 薁蕘果 內面 的 花 ， 花粉 愛 傳到 母的 薁蕘果 內面 的 花 。
＊ 靠 一種 比 狗蟻 閣較 細隻 的 蜂 弄花
伊 的 花 是 足 細蕊 足 細蕊 ， 著愛 靠 一種 蜂 ， 這種 蜂 比 狗蟻 閣較 細隻 ， 來 授粉\siu7-hun2\ 弄花 ，
咱 才有 薁蕘 通食 。
這種 蜂 足 趣味 的 ， 佇 公的 薁蕘果 規个 猶未 著時 的 時陣 ， 蜂 先 共 卵 ， 生 佇 公的 薁蕘果 內面 ，
等 公的 薁蕘果 到分 必開 了後 ， 這 蜂 就 大漢 ， 就 飛 飛 飛 ， 飛到 母 的 薁蕘果 內面 的 花 來 授粉 ，
授粉 若 成功 ， 咱 才有 薁蕘 通食 。

◎ 正港 的 薁蕘 真 珍貴
＊ 干焦會當 散發 袂使 種
薁蕘樹 干焦會當 野生 的 ， 袂當 用 種 的 。
＊ 愛 𬦰\peh4\ 樹 ， 抑是 𬦰\peh4\ 壁 採收
你 欲 去 共 挽 ， 閣 毋是 凊彩 就 會當 挽 ， 你 著愛 𬦰 樹仔 ， 抑是 愛 𬦰 壁 ， 才 會當 採收 。
而且 毋是 凊彩 欲 挽 著 會使 ， 愛 有 證照 等等 ， 毋是 遮爾仔 好 提著 。
市面上 ， 咱 會 食著 一寡 菜燕 薁蕘 ， 抑是 水浸粿 薁蕘 這款 的 ， 真正 的 薁蕘 是 真僫 食著 。
＊ 按怎 看 是毋是 正的 薁蕘 ：
正的 薁蕘 的 一寡 特徵\tik8-ting1\
﹡ 較 濁 、 有 紅色 幼 絲 、 切 愈 幼 愈 出水
﹡ 佇 滾水 內 袂 隨 溶去 ， 食起來 較 軟 𩚨\khiu7\

◎ 薁蕘 的 文化
＊ 佮 原住民 的 拍獵 文化 真有 關連
薁蕘果 到分 的 時陣 ， 攏會 唌 一寡 動物 來 食 ， 佮 原住民 的 拍獵 文化 真有 關連
＊ 薁蕘 的 名 是 佗位 來 的 ？
咱 臺灣 各 族 原住民 ， 對 薁蕘 ， 𪜶 攏有 家己 的 名 ， 這族 有 這族 的 名 ， 彼族 有 彼族 的 名 。
咱 為啥物 欲 共 這个 物件 ， 號做 薁蕘 ？
薁蕘 的 名 到底 是 對 佗位 來 的 ？ 有 足濟 講法 。 舉 兩个 例 ：
﹡ 連雅堂\Lian5-ng1-tong5\ 《 #臺灣通史# 》
連雅堂 伊 寫 的 這本 書 號做 《 #臺灣通史# 》 ， 內面 伊 有 講著 ：
當初時 ， 有一个人 ， 發現 薁蕘 這款 物件 ， 共 伊 提來 賣 ， 真 受 歡迎 。
逐家 就 問 伊 ： 這項 物件 號做 啥物 ？ 這个 人 想想咧 講 ： 我 有 一个 十五 歲 的 查某囝 ，
感覺 佮 薁蕘 足成 的 ， 查某囝 號做 薁蕘 ， 所以 這个 物件 就 號做 薁蕘 。
問題 來矣 ， 因為 《 #臺灣通史# 》 內面 寫 的 是 愛 玉 ， 就是 這馬 通人知 愛 玉 這 兩 字 ，
但是 這 兩 字 讀起 來 就 毋是 薁蕘 。
﹡ 薁蕘 ？ 唉 喲 ？
有人 問 講 ： 這 好食 的 物件 號做 啥物 ？ 這个 人 就 講 ：
唉 喲 ！ 遮 好食 著 ！ 所以 逐家 講 唉 喲 佮 薁蕘 足成 的 ， 所以 就 共 號做 薁蕘 。
﹡ 有人 講 薁蕘 這个 名 ， 是 咱 平埔族 的 講法 ， 這馬 猶無 得著 證實 。

◎ 語詞 ：
． 薁蕘\o3-gio5\ ： 蕘\gio5\ “ (g) ” 的 音 愛 注意 ， 共 逐家 強調 一下 。
有的 所在 是講 子仔\ji2-a2\ ， 毋但是 臺南 遐的 人講 的 ， 算是 地方 差 。
． {果凍} ， 咱 一般 以早 攏 講 菜燕\tshai3-ian3\ 。
． 散發\suann3-huat4\ ： 意思 是 野生 的 。 予 伊 家己 散 出去 、 發 出去 。
註 ： 《 教典 》 、 《 臺文 華文 線頂 辭典 》 散發\san3-huat4\ 。
． 水浸粿\tsui2-tsim3-kue2/tsui2-tsim3-ke2\ ： 佮 薁蕘 敢若 有淡薄仔 成 的 物件 。
這馬 可能 一般 嘛是 華語 較 時行 ， 叫做 {蒟蒻} 。
{蒟蒻} 咱 臺語 有 講法 ， 就是 水浸粿 ， 以早 就有 的 講法 。
． 粉鳥舅\hun2-tsiau2-ku7\ ： 是 對 日語 「こんにゃく」 「konniyaku1」 來 的 。
粉鳥舅 是 較 落尾 ， 算做 音譯 ， 但是 小可 有 走音 。
． 浞\tshiok8\ ： 用 手 輕輕仔 ， 袂 講 足 大力 ， 去 予 伊 形 有 變化 。
． 𩚨\khiu7\ ： 注意 彼个 聲調 ， 是 第 七 調 。
𩚨𩚨\khiu7-khiu7\ ， 頭前 第 七 調 愛 變做 第 三 調 ， 毋是 (Q Q) 。
． 到分\kau3-hun1\ ： 果子 有夠 熟 ， 到 熟 的 狀況 矣 ， 通食 矣 。
． 滾過\kun2 kue3/kun2-ke3\ ： 有 經過 滾\kun2\ 的 這个 程序 、 過程 。
． 𣻸\siunn5\ ： 就是 一點仔 澹澹 、 黏黏 的 感覺 ， 就是 這字 。
． 萎去\ui1-khi3\ ： 毋是 (wiki) ， 是\ui1-khi3\ 。
一般來講 ， 攏是 敢若 變化 彼个 形 ， 變 較 細 ， 本來 較 尖 變 較 鈍 。
例 ： 喙齒 萎去 ， 愛 來 重做 喙齒 。
． 蔫去\lian1-khi3\ ： 較 偏向 植物 ， 花 、 樹仔 、 草 ， 這種 的 。
． 時行\si5-kiann5\ ： 足 流行 的 。
例 ： 這馬 臺語 當 時行 。
． 伴手\phuann7-tshiu2\ vs . 等路\tan2-loo7\
這 兩个 各 所在 的 用法 無啥 仝 ， 有的 所在 是 共 這兩个 詞 當做 是 仝款 ，
我 欲來 拜訪 你 ， 我 紮 一个 伴手 也好 ， 紮 一个 等路 也好 ， 攏 會使 。
有的 所在 會 分 ， 伴手 是 我 欲 紮去 予 主人 的 禮物 ，
等路 是 主人 欲 予 人客 紮 轉去 的 禮物 。
有的 所在 無 ， 這 有 地方 差 。

◎ 俗語
＊ 俗物無好貨\siok8-mih8-bo5-ho2-hue3\
意思 是 貪俗 ， 可能 買 無 啥物 好 的 物件 ， 品質 可能 無好 。 
是講 咱的 薁蕘 ， 這馬 其實 成本 誠 懸 ， 毋是 俗物 ， 俗物無好貨 ， 可能 食著 假的 ， 毋是 正的 。
.
＊ 俗物 食 破家\\siok8-mih8 tsiah8 phua3-ke1\\
嘛是 仝款 貪俗 ， 結果 可能 有 兩種 ：
你 看 這个 物件 足 俗 ， 就 買 規堆 ， 買 足濟 ， 開 足濟 錢 。
另外 一種 ， 可能 你 一時 買 一項 物件 ， 感覺 足 俗的 ， 後壁 可能 愛 修理 ， 愛 按怎 ，
可能 有一寡 付出 代價 閣較 大 ， 閣較 損失 。
