2019 . 08 . 08 《 臺語 講 世事 》 ： 中元普渡
一 、 看 新聞 講 臺語
1 . 華語 ： {農曆 七月 初一 ， 家家戶戶 門口 擺 上 供桌 ， 招待 鬼門 開 後 放風 的 好兄弟} 。
臺語 ： 舊曆 七月 初一||ku7-lik8 tshit4-gueh8 tshe1-it4/ku7-lik8 tshit4-gueh8 tshue1-it4|
逐个 人 兜 攏佇 門口 排 拜桌|tak8-e5 lang5 tau1 long2 ti7 mng5-khau2 pai5 pai3-toh4|
招待 鬼門 開了|tsiau1-thai7 kui2-mng5 khui1 liau2|
出來 𨑨迌 的 好兄弟仔|tshut4-lai5 tshit4-tho5 e5 ho2-hiann1-ti7-a2|
﹡ {家家戶戶} ， 咱 講 家家戶戶\ke1-ke1-hoo7-hoo7\ 嘛是 會使 。
這馬 是 欲 強調 逐个 人 兜 tak8-e5 lang5 tau1 。 咱 咧 招 觀眾 朋友 共 逐\tak8\ 轉來 。
﹡ 拜桌\pai3-toh4\ ： 拜拜 咧 用 的 彼塊 桌 ， 號做 拜桌 。
也 有人 講 尪架桌\ang1-ke3-toh4\ ， 神桌\sin5-toh4\ ，
 佛桌\hut8-toh4\ ， 神明桌\sin5-bing5-toh4\ 攏 會使 。
{放風} 意思 袂輸 𪜶 去 [[予人]] 關起來 ， 這馬 共 放出來 。
咱 講 鬼門 開 ， 所謂 的 舊曆 七月 初一 就 開 ， 予 𪜶 出來 𨑨迌 的 好兄弟仔 。
﹡ 為啥物 欲 講 好兄弟 ？
咱 一般 對 鬼 ， 抑是 講 咱 較 無了解 的 物件 ，
過去 的 人 足濟 禁忌\kim3-khi7/kim3-ki7\ ， 無啥愛 講 。
若是 講 孤魂野鬼 ， 無主 的 啥物 怪怪 ， 敢若 莫 遐 生疏 窵遠\tiau3-uan2\ ，
𪜶 嘛 佮 咱 仝款 ， 敢若 家己 的 好兄弟仔 。
哪會 無 好 姊妹仔 ， 可能 是 外口 攏 羅漢跤仔 咧 流浪 ， 較濟 無主 的 ， 查埔的 較濟 的 款 。

2 . 華語 ： {享受 一頓 飽 餐 ， 有的 人 家門口 ， 還 有 這 盞 普渡公燈 ，要 為 好兄弟 們 指引 道路} 。
臺語 ： 好好仔 食 一頓|ho2-ho2-a2 tsiah8 tsit8-tng3|
有的 人兜 門跤口|u7 e5 lang5-tau1 mng5-kha1-khau2|
閣有 這 葩 普渡公燈|koh4-u7 tsit4 pha1 phoo2-too7-kong1-ting1|
欲 共 好兄弟仔 𤆬路|beh4 ka7 ho2-hiann1-ti7-a2 tshua7-loo7|
﹡ {享受 一頓 飽 餐}
a . 好好仔 食 一頓|ho2-ho2-a2 tsiah8 tsit8-tng3| ， 抑是
b . 好好仔 食 一頓|ho2-ho2-a2 tsiah8 tsit8-tng3| ， 。
☆ 彼字 食\tsiah8\ ， 有 變調 、 無 變調 ， 重點 無仝 。
a . 若是 無 變調 食 一頓 tsiah8 tsit8-tng3 ， 一頓 就是 輕聲 。
表示 強調 食 ， 彼 一頓 、 兩頓 毋是 重點 ， 你 盡量 食 ， 做 你 食 ， 無咧 講 你 食 偌濟 。
b . 若是 有 變調 食 一頓 tsiah8 tsit8-tng3 ， 就是 干焦 食 這 頓 ， 無 別 頓 矣 。
﹡ 燈\ting1\ 是 用 一葩 一葩 的 。
 普渡公燈 一般 是 彼種 較 大戶 的 人家 ， 抑是 廟 ， 較 注重 這種 的 ， 比較 較 會 有 。
﹡ 𤆬路\tshua7-loo7\ 的 𤆬\tshua7\ ， 逐家 應該 攏 會曉 看 矣 。

3 . 華語 ： {豎立 燈具 用 的 是 竹竿 ， 燈火 過去 用 的 是 蠟燭 、 燃油 現在 改用 燈泡}
臺語 ： 欲 予 燈 徛直直|beh4 hoo7 ting1 khia7-tit8-tit8|
用 的 是 竹篙|ing7-e5 si7 tik4-ko1|
燈火 以早 是 用 蠟燭 蠟條 、 燃油|ting1-hue2 i2-tsa2 si7 ing7 lah8-tsik4 lah8-tiau5, jian5-iu5|
這馬 改做 電火珠仔|tsit4-ma2 kai2-tso3 tian7-hue2-tsu1-a2|
﹡ {豎立} → 予 徛直直 hoo7 khia7-tit8-tit8 ，
 \tshai7\ ， 像 這个 動作 ， 可能 徛 一个 時間 ， 予 伊 徛 直 一段 時間 ，
袂 講 足久 足久 。
若講 欲 囥 足久 足久 ， 可能 會當 用 \tshai7\ 。
比如講  銅像 tshai7 tang5-siong7 。
﹡ 蠟燭 、 蠟條 ， 較 口語 的 講 蠟條 ， 可能 有 地方差 ， 是 仝款 的 物件 。

4 . 華語 ： {燈罩 還 有 更 古典 的 ， 用 斗笠 ， 取 能 讓 好兄弟 避風 遮雨 的 含意}
臺語 ： 燈蓋 猶有 閣較 古典 的|ting1-kua3 iau2-u7 koh4-khah4 koo2-tian2-e5|
用 瓜笠仔|ing7 kue1-leh8-a2|
予 好兄弟仔 有 通好 遮風 覕雨 的 意思|hoo7 ho2-hiann1-ti7-a2 u7 thang1-ho2 jia1-hong1 bih4-hoo7 e5 i3-su3/hoo7 ho2-hiann1-ti7-a2 u7 thang1-ho2 lia1-hong1 bih4-hoo7 e5 i3-su3|
﹡ 瓜笠仔\kue1-leh8-a2\ 、 笠仔\leh8-a2\ 、 草笠仔\tshau2-leh8-a2\ 。 有 幾若 種 講法 。
 瓜 應該 是講 彼个 形 ， 有成 啥物 瓜 ， 當然 瓜 有 無仝款 的 形 ， 但是 一般 有 較 圓 的 ，
瓜笠仔 頂面 有的 是 圓形 ， 有的 是 尖形\tsiam1-hing5\ ， 所以 有的 人 講 笠仔 爾 ， 無一定 講 彼字 瓜 。
﹡ {避風 遮雨} ， 咱 號做 遮風\jia1-hong1/lia1-hong1\ 覕雨\bih4-hoo7\ 。
毋是 閘 tsah8 (X) 風 覕雨 。

5 . 華語 ： {整個 農曆 七月 ， 每 到 晚上 ， 就要 點亮 普渡公燈 ， 方便 夜 巡 的 好兄弟}
臺語 ： 規个 咱人 七月|kui1-e5 lan2-lang5 tshit4-gueh8|
若 到 暗頭仔|na7 kau3 am3-thau5-a2|
就 愛 共 普渡公燈 點 予 著|to7 ai3 ka7 phoo2-too7-kong1-ting1 tiam2 hoo7 toh8|
方便 好兄弟仔 暗時 巡視|hong1-pian7 ho2-hiann1-ti7-a2 am3-si5 sun5-si7|
﹡ 咱人 其中 一个 意思 ， 就是 {我們 人} ， 嘛是 舊曆 的 意思 。
因為 過去 農村 用 舊曆 、 農曆 ， 有 新曆 出來 進前 就是 講 咱人 ，
袂輸 講 欲 佮 新曆 隔開 ， 有 區別 ， 就是 講 彼是 彼種 新的 ， 咱人 是 按呢 ，
是 表示 咱 過去 用 這種 的 ， 以前 攏是 用 舊曆 。
例 ： 今仔日 咱人 當時 啊 ？ 意思 就是 咧 問 講 今仔日 是 農曆 的 佗一工 ？ 

二 、 講 予 你 知 ： 中元普渡
◎ 舊曆 七月 十五 ： 民俗 方面
＊ 地府 好兄弟 走出來 𨑨迌
一般 的 認捌 內面 會 講 ， 舊曆 七月 是 鬼月 ， 因為 彼个 時陣 ， 地府 的 好兄弟 攏會 走出來 𨑨迌 。
＊ 出門 活動 愛 特別 注意 安全
所以 佇 七月 的 時陣 ， 出門 活動 ， 愛 特別 注意 安全 。
＊ 普渡 拜拜 攢 腥臊
因為 按呢 ， 逐年 舊曆 的 七月 十五 ， 咱 著愛 來 普渡 拜拜 ， 攢 足濟 腥臊 的 物件 ，
來 款待\khuan2-thai7\ 好兄弟 。
這 是毋是 逐家 的 認捌 ？
＊ 熱人 佮 秋天 的 隔界 ， 愛 拜 田神\tshan5-sin5\ 
佇 上早 的 時陣 ， 佇咧 七月 十五 ， 攢 腥臊 ， 其實 毋是 為著 好兄弟 ， 是 因為 彼个 時陣 ，
熱人 佮 秋天 的 中央仔\tiong1-ng1-a2/tiong9-a2\ ， 逐家 愛 拜 田神 。
＊ 農作物 收成 ， 七月 十五 跤兜 拜 祖先 佮 培墓
而且 是 農作物 收成 ， 拄好 佇 舊曆 的 七月 十五 彼个 跤兜 ， 咱 愛 拜 祖先 佮 培墓 ，
會 攢 足濟 腥臊 ， 慢慢仔 後來 演變 ， 演變 ， 變做 七月 十五 攢 腥臊 ， 是 咧 拜 好兄弟 。

◎ 宗教 意義 ： 中元節\tiong1-guan5-tsiat4\ 確實 有 特別 的 意義
☉ 佛教 ：
＊ 盂蘭盆節\u5-lan5-phun5-tsiat4\ 供養 眾 僧
佛教\hut8-kau3/put8-kau3\ ： 中元節 有 一个 名 ， 號做 盂蘭盆節 ，
這 是 音譯 的 印度 話 ， 翻做 這个 名 。
佇 盂蘭盆節\u5-lan5-phun5-tseh4\ 這工 ， 佛教徒 𪜶 會 舉行 法會 ，
來 供養 眾 僧|kiong3-iong2 tsiong3 sing1| 。
＊ 功德 迴向 爸母
功德 迴向 爸母 ， 是 一个 真 歡喜 的 日子 ， 印度 文 號做 『Ulam-bana』 ，
所以 就 翻做 盂蘭盆節\u5-lan5-phun5-tseh4\ ， 這 是 佛教 的 意義 。

☉ 道教 ：
＊ 地官大帝 赦免 祖先 佮 亡魂 的 罪
＊ 孤單 的 枵鬼 攏會 走出來 揣食
所以 佇 這工 ， 愛 攢 足濟 物件 ， 好好仔 來 款待 這寡 出來 揣食 的 枵鬼 ， 予 𪜶 食 較 飽 咧 ，
這 是 道教 的 意義 。

◎ 普渡 攢 的 物件
＊ 傳統 的 有 七 項 抑是 十一 項 熟 的 料理
以前 無親像 咱 這馬 遮爾仔 方便 ， 攏愛 家己 攢 、 家己 煮 ， 看 是 白飯 、 炒米粉 ，
抑是 炊粿 等等 ， 攏是 會使 。
＊ 現代 有 米 、 糖仔餅 、 泡麵 、 四秀仔 ， 內容 無啥 限制
這馬 普渡 進前 ， 一寡 賣場 ， 人 插插插 ， 逐家 攏 去 買物件 ， 買 便 的 。 看 是 攢 米 、 糖仔餅 、
泡麵 、 四秀仔 ， 內容 無啥 限制 。
＊ 仝款 有 禁忌\kim3-khi7/kim3-ki7\ ：
 蕉 李 梨 = 招 你 來 ， 會 共 好兄弟 攏 招來
普渡 的 時陣 ， 拜 果子 ， 毋通 拜 弓蕉 、 李仔 、 梨仔 ， 因為 這 三 字 合起來 唸 是 招 你 來 ，
佇 普渡 的 這工 ， 會 共 好兄弟 招來 。
＊ 保庇 平安 佮 添 福報 ， 誠心誠意 較重 要
過去 咱 講 鬼月 ， 規个 舊曆 七月 ， 逐家 攏 足 緊張 的 ， 做 這 嘛 無適合 ， 做 彼 嘛 無適合 。
但是 這馬 逐家 慢慢 有 這个 觀念 ， 舊曆 七月 ， 其實 是 一个 歡喜 月 ， 感恩 月 ， 只要 保庇 平安 佮 添 福報 ， 誠心誠意 較 重要 。

◎ 語詞
． 咱人\lan2-lang5\ ： 這馬 較 少年 的 較 無咧 用 ， 逐家 攏 照 字 舊曆 、 農曆 按呢 爾 ，
毋知影 過去 有 這種 講法 。
． 舊曆\ku7-lik8\ ： 就是 咱人 ， 因應 新 的 ， 所以 講 舊 的 。
． 普渡\phoo2-too7\
． 腥臊\tshenn1-tshau1/tshinn1-tshau1\ 的 臊\tshau1\，
佮 臭臊\tshau3-tsho1\ 的 臊\tsho1\ 仝 字 ， 無仝 音 。
． 四秀仔\si3-siu3-a2\ ： 進前 #豐惠# 老師 捌 看過 一間 店 ， 𪜶 的 包裝 寫 講 ：
因為 過去 攏 用 四 格 的 盤仔 ， 貯 一寡 糖仔餅 ， 四秀仔 ， 食 𨑨迌 彼種 的 ，
就 有人 講 敢若 是 四 格 有 四 項 ， 真 幼秀 的 物件 。 因為 盒仔 是 四 格 的 。
． 作田人\tsoh4-tshan5-lang5\ ：
愛 較 注意 的 是 這个 工作\kang1-tsok4\ 的 作\tsok4\ 文言音 ，
另 一个 白話音 作\tsoh4\ ， 作田人\tsoh4-tshan5-lang5\ 。
★ 做\tso3/tsue3\ ： 一般 攏是 較 用 佇 彼種 足 具體 ， 可能 較 直接 咧 做 啥貨 彼款 代誌 。
譬如 講 ： 做 麭 、 做衫 ， 做 總統 ， 就是 這个 做 ， 做 直接 的 職務 。
作\tsoh4\ ： 整體 來講 較 複雜 ， 伊 毋是 一項 啥物 技藝 ， 抑是 一項 啥物款 的 技術 爾 ，
是 綜合 足濟 代誌 ， 才會 當 完成 作田 這號 代誌 。
你 欲 種 稻仔 ， 作田 這號 代誌 ， 其實 是 對頭到尾 有 足濟足濟 項 的 ， 需要 處理 ， 有 足濟 關 、
較 複雜 、 較 整體 的 。
． 跤兜\kha1-tau1\ ： 啥物 物件 的 附近\hu3-kin7/hu3-kun7/hu7-kin7/hu7-kun7\ 。
無一定 是 所在 ， 時間 嘛會 使用 。 時間 、 空間 攏 會使 。
例 ： 這個月 跤兜 。
． 培墓\pue7-bong7/pue7-boo7\ ： 敢若 嘛有 掃墓\sau3-bong7/sau3-boo7\ 。
猶有 其他 的 講法 ： 挂紙\kui3-tsua2\ 、 硩墓紙\teh4-bong7-tsua2\ 、 褪殼\thng3-khak4\ ，
來 表示 掃墓 的 意思 。

三 、 看 戲齣\hi3-tshut4\ 講 臺語
◎ 家己 刣 ， 趁 腹內|ka1-ki7 thai5 , than3 pak4-lai7|
這 是 欲 刣 豬公的 款 ， 抑是 欲 刣魚 、 刣 雞 。
． 腹內\pak4-lai7\ ： 肝\kuann1\ 、 胃\ui7\ 、 腸仔\tng5-a2\ ， 內臟\lai7-tsong7\ ，
佇 遮 是 這个 意思 。
 腹內 用 佇 其他 所在 ， 閣有 其他 的 意思 。
譬如 講 ： 人 的 腹內 ， 按呢 是 表示 才情 、 學問 這方面 。
腹內無膏\bo5-ko1\ ： 就是 伊 無啥物 才情 。
這个 膏\ko1\ 是 蟳仔\tsim5-a2\ 的 膏 ， 親像 蟳仔 無膏 較 無好 食 ，
較 無 物件 ， 用來 遮 ， 腹內無膏 ， 表示 無啥物 學問 、 才情 。
這句話 的 意思 是 若 有 好空 的 ， 就 招 熟似 的 人 鬥陣 做 。 
例 ： 這个 生理 敢若 袂䆀 ， 我 著 招 你 ， 家己 刣 ， 趁 腹內 。

◎ 老的 老步定 ， 少年的 較 懂嚇|lau7-e5 lau7-poo7-tiann7 , siau3-lian5-e5 khah4 tang2-hiann2|
． 懂嚇\tang2-hiann2\ ： 意思 是講 較 少年 ， 較 無 經驗 ， 所以 可能 𧿳𧿳跳\phut8-phut8-thiau3\ ，
較 袂 去 斟酌 足濟 代誌 ， 較 無注意著 一寡 啥物貨 ， 較 衝碰\tshong2-pong7\ ，
抑是 神經線 大條 ， 這款 意思 ， 號做 懂嚇 。 佮 年歲 可能 無 直接 的 關係 ，
有的 老的 嘛是 足 懂嚇 ， 一般 攏咧 講 少年的 。
． 老步定 ： 跤步 真 定著 ， 較有 經驗 ， 較 了解 世事 ， 咧 做代誌 ， 攏 較 穩定 ， 較 知影 欲 按怎 處理 ，
較 袂 像 少年的 按呢 。

2019 . 09 . 12 《 臺語 講 世事 》 ： 平埔族 夜祭
一 、 看 新聞 講 臺語 ：
＊ 翻譯
1 . 華語 ： {一隻隻 的 大豬 ， 是 吉貝耍 的 西拉雅 人 ， 為了 感謝 祖靈 阿立母 一年 來 的 庇祐 ，也 為了 還願 ， 特別 準備 的 ， 除了 豬 之外 ， 不能 缺少 的 檳榔 、 米酒 等 ，也 都 按照 傳統 儀式 ， 擺 上 檯面}
臺語 ： 一隻一隻 的 大隻 豬仔|tsit8-tsiah4-tsit8-tsiah4 e5 tua7-tsiah4 ti1-a2|
是 吉貝耍 的 西拉雅 族人|si7 Kabuasua e5 Siraya tsok8-jin5|
為著 感謝 𪜶 的 神明 阿立母 這 一冬 的 保庇|ui7-tioh8 kam2-sia7 in1 e5 sin5-bing5 A1-lip8-bo2 tsit4 tsit8-tang1 e5 po2-pi3|
嘛 為著 欲 還願 ， 專工 攢 的|ma7 ui7-tioh8 hing5-guan7 , tsuan1-kang1 tshuan5-e5|
除了 豬 ， 閣 一定愛 有 的 檳榔 佮 米酒|tu5-liau2 ti1 koh4 it4-ting7-ai3 u7 e5 pin1-nng5 kah4 bi2-tsiu2|
嘛 攏 照 傳統 儀式 ， 排好 佇 桌頂|ma7 long2 tsiau3 thuan5-thong2 gi5-sik4 , pai5-ho2 ti7 toh4-ting2|
﹡ {一隻隻 的 大豬} 咱 是講 一隻一隻 的 大隻 豬仔 。 袂使 講 一隻 隻 。
﹡ {吉貝耍} 『Kabuasua』 ： 袂使 照 漢字 讀 ，
咱 愛 照 伊 的 唸法 『#Kabuasua#』 來 讀 ， 用 羅馬字 來 寫 上 準 。
『#Kabuasua#』 的 “ (b) “ 是 濁音 ， 華語 無法度 寫 。
﹡ {西拉雅} 『Siraya』 ： 仝款 的 問題 ， 伊 族名 的 音 ， 應該 是 『Siraya』 ，
你 若 用 漢字 寫 ， 用 華語 讀 ， 小可 有成 ， 調 無一定 完全 仝款 。
咱 若欲 看 漢字 ， 讀 臺語 音 ， 彼 音 就 走 閣較 濟 去 矣 。
咱 這个 時陣 ， 就是 用 羅馬字 的 『Siraya』 。
而且 這馬 咱 原住民 朋友 ， 𪜶 嘛是 攏 用 羅馬字 來 表示
﹡ 阿立母\A1-lip8-bo2\ ： 𪜶 的 神明 號做 A1-lip8 ， 彼 的 音 是 A1-lip8 ，
因為 平埔 是 母系 社會 ， 所以 講 A1-lip8-bo2\阿立母\ ， 當然 嘛有 人 用 阿立祖\A1-lip8-tsoo2\ 。
這 兩種 攏 有人 講 。
除了 這 以外 ， 𪜶 有一寡 其他 的 物件 ， 咱 可能 漢人 的 傳統 會 感覺 較 無仝款 的 ，
𪜶 會 排 可比 講 有 圓仔花 、 甘蔗葉 ， 抑是 雞髻花\ke1-kue3-hue1/kue1-ke3-hue1\ ，
𪜶 排 的 物件 包含 遮的 物件 。

2 . 華語 ： {臺南 東山 的 #東河里# ， 古地名 是 吉貝耍 ， 西拉雅 的 族人 ， 早年 被 遷居 到 這裡 ， 是 熟蕃 ，族人 向心力 強 ， 也 將 傳統 文化 完整 保留 下來}
臺語 ： 臺南 東山 的 #東河里# ， 古地名 是 吉貝耍 |Tai5-lam5 Tong1-san1 e5 Tang1-ho5-li2 , koo2-te7-mia5 si7 『Kabuasua』|
西拉雅 的 族人 ， 早年 去 [[予人]] 遷徙 到遮 來|『Siraya』 e5 tsok8-jin5 , tsa2-ni5 khi3 hoo7-lang5 tshian1-sua2 kau3 tsia1 lai5|
是 熟番 ， 族人 攏 足 團結|si7 sik8-huan1 , tsok8-jin5 long2 tsiok4 thuan5-kiat4|
嘛 共 傳統 文化 規个 保留 落來|ma7 ka7 thuan5-thong2 bun5-hua3 kui1-e5 po2-liu5 loh8-lai5|
﹡ 東山\Tong1-san1\ ： 若講 宜蘭 ， 彼是 冬山\Tang1-suann1\ ， 是 冬瓜山 。
欲 按怎 判斷 山\san1\ 佮 山\suann1\ ？
譬如 講 草山 ， 彼 真正 是 山\suann1\ ， 無毋著 。
本來 遐 就 真正 有 一粒 山 ， 咱 就 叫 伊 啥物 山\suann1\ 。
伊 可能 對 原住民 的 音 來 的 ， 抑是 講
可比 講 岡山\Kong1-san1\ 是 日本人 號 的 名 ， 彼種 的
用 文言音 讀 ， 就 毋是 咧 講 實際上 有 啥物 山 。
東山 可能 毋是 一粒 山頭 ， 原本 是 『Kabuasua』 的 社 名 ， 落尾 才 改做 東山 。
﹡ 熟番\sik8-huan1\ ： 佇 遮 的 意思 ， 是 過去 古早 的 講法 ， 清國 時代 彼當陣 叫 熟番 。
日本人 落尾 共 𪜶 講做 平埔族 。

3 . 華語 ： {兩百 年 來 我們 的 祭典 ， 都 沒有 中斷 過 ， 我們 問 我們 老一輩 的 ， 包括 日治 時期 皇民化 運動 時 ， 都 沒有 被 禁止}
臺語 ： 兩百 年 來 阮的 祭拜 儀式 ， 攏 毋捌 斷 過|nng7-pah4 ni5 lai5 gun2 e5 tse3-pai3 gi5-sik4 long2 m7-bat4 tng7 kue3|
阮 問 阮 老一輩 的|gun2 mng7 gun2 lau7-tsit8-pue3 e5|
連 日治 時期 皇民化 運動 的 時|lian5 jit8-ti7 si5-ki5 hong5-bin5-hua3 un7-tong7 e5 si5|
嘛無 去 [[予人]] 阻礙|ma7-bo5 khi3 hoo7-lang5 tsoo2-gai7|
﹡ 儀式\gi5-sik4\ 的 儀\gi5\ ， 阻礙\tsoo2-gai7\ 的 礙\gai7 ， 愛 有 濁音 ” (g) ” 。
﹡ 日本時代 ， 嘛 有人 講 日治 時期 ， 日本人 統治 時期 ， 攏 會使 。

4 . 華語 ： {有了 保留 完整 的 傳統 文化 當 後盾 ， 這裡 的 西拉雅 族人 ， 二十 年 來 一直 努力 爭取 原住民 身分}
臺語 ： 有 保存 完整 的 傳統 文化 做靠山|u7 po2-tsun5 uan5-tsing2 e5 thuan5-thong2 bun5-hua3 tso3-kho3-suann1|
遮的 西拉雅 族人 二十 年 來|tsia1 e5 『Siraya』 tsok8-jin5 ji7-tsap8 ni5 lai5|
直直 拍拚 爭取 原住民 身份|tit8-tit8 phah4-piann3 tsing1-tshu2 guan5-tsu7-bin5 sin1-hun7|
﹡ 直直\tit8-tit8\ ， 愛 共 抾 轉來 用 。

5 . 華語 ： {找回 自己 的 身分 和 歷史 ， 是 後代 子孫 給 祖靈 最好 的 禮物}
臺語 ： 共 家己 的 身份 佮 歷史 揣 轉來|ka7 ka1-ki7 e5 sin1-hun7 kah4 lik8-su2 tshue7 tng2-lai5|
是 後代囝孫 予 𪜶 的 神明 佮 祖先|si7 au7-tai7 kiann2-sun1 hoo7 in1 e5 sin5-bing5 kah4 tsoo2-sian1|
上好 的 禮物|siong7-ho2 e5 le2-but8|
﹡ 咱 平埔族 𪜶 欲 揣 𪜶 家己 的 認同 ， 身份 的 確定 ， 誠 困難 ，
這 是 真 艱苦 的 代誌 ， 語言 文化 流失 真濟 ， 咱 佇 遮 繼續 共 咱的 平埔族 朋友 加油 。

二 、 講 予 你 知 ： 平埔族 夜祭
平埔族 𪜶 的 人數 比 山地 的 原住民 濟 真濟 ， 但是 因為 真濟 因素 ， 這馬 認定 有一寡 困難 ，
佳哉 佇 幾十 年 前 ， 這个 認捌 開始 出來 了後 ， 真濟 平埔族 開始 走揣 𪜶 家己 的 認同 ，
所以 希望 會當 恢復 夜祭 。
◎ 平埔族 的 身份 認定 困境
＊ 除了 邵族 佮 噶瑪蘭族 以外 ， 無 得著 官方 的 身份 認定
因為 真濟 原因 ， 語言 也好 ， 文化 也好 ， 咧 走揣 攏 真濟 困難 。
為啥物 會 按呢 ？
＊ 平埔 族人 濟 佮 地理 、 政治 因素 ， 漢化 影響 深
雖然 平埔 族人 真濟 ， 因為 𪜶 是 蹛 佇咧 西部 的 平原 頂懸 ， 所以 佮 漢人 社會 ， 抑是 佮 殖民 政府 、
外來 政府 ， 較濟 接觸 ， 閣 加上 殖民 政府 可能 會 透過 權力 控制 ， 對 遮的 文化 、 語言 等等 ，
有一寡 管制 ， 所以 因為 地理 的 關係 、 政治 因素 等等 ， 平埔族 漢化 的 影響 非常 深 ， 漢化 的 程度 非常 深 。
＊ 向望 恢復 舉辦 夜祭 ， 共 平埔族 失去 的 族群 認同 揣 轉來
雖然 身份 的 認定 有 真濟 困難 ， 但是 嘛是 有 濟濟 平埔族 的 族人 ， 非常 拍拚 ， 希望 會當 共 失去 的
族群 認同 走揣 轉來 。
內面 上蓋 重要 的 是 向望 會當 恢復 舉辦 夜祭 ， 這 是 平埔族 非常 重要 的 一个 祭典 ， 一種 文化 。

◎ 平埔族 夜祭 遷徙 佮 由來 。
＊ 地點 的 遷徙 ： 嘉南 平原 → 高雄 、 屏東 佮 東部 的 花蓮
一開始 ， 夜祭 是 佇 嘉南 平原 ， 但是 漸漸仔 綴 平埔族 𪜶 遷徙 了後 ，
這馬 夜祭 嘛 走 來到 高雄 、 屏東 ， 佮 東部 的 花蓮 ， 這寡 所在 攏有 夜祭 。
＊ 臺南 頭社 ： 拄著 罩雺 ， 佇 海面 揣無 路 ， 向 先人 太祖 祈禱 ， 天頂 出現 白 旗仔 指示 。
為啥物 會 有 平埔族 的 夜祭 ？ 咱 就 愛 來 講著 臺南 頭社 。
聽講 臺南 頭社 遮的 平埔族 ， 因為 當初時 𪜶 的 祖先 來 臺灣 ， 拄著 罩雺 ， 佇 海面 揣無 路 ，
平埔族 會 向 𪜶 的 先人 太祖 來 祈禱 ， 天頂 出現 白 旗仔 指示 。
這 就是 為著 欲 感念 太祖 夜祭 的 由來 。

◎ 儀式 漢化 真 嚴重
平埔族 漢化 的 程度 非常 嚴重 ， 咱 看 𪜶 的 儀式 嘛是 仝款 。
＊ 除了 用 竹仔 做的 刀 刣豬 佮 唱 古調\koo2-tiau7\ 、 跳舞 以外
＊ 𪜶 會 攑香 、 燒金 、 攢 牲禮 ， 有 漢人 的 文化 、 道教 的 元素 佇 內面
＊ 芋仔 代表 排灣族 ， 番薯 是 {馬卡道} 『Makatao』 的 主食 ， 秫米 代表 客家 族群
儀式 內面 嘛是 閣有 保存 一寡 夜祭 的 部份 。

◎ 臺南 {吉貝耍} 『Kabuasua』 部落 的 夜祭 ： 分 兩種 。
＊ 一種 是 感謝 守護神 阿立母 保庇 秋天 豐收
＊ 閣 另外 一種 是 ： 吼海祭\hau2-hai2-tse3\ ， 有 兩个 意義 ：
1 . 吼\hau2\ 海 祭拜 對 海路 來 的 先人 ， 因為 彼个 時陣 ， 真濟 平埔族 的 祖先 來 臺灣 ， 揣無 路 ，
非常 辛苦 。
去 海邊 求 水 來 拜 祖先 佮 神明 ← 引導 𪜶 來 臺灣 的 神明
2 . 吼海祭 欲 拜 的 是 海祖\hai2-tsoo2\ ， 以早 𪜶 平埔族 族人 的 先人 來到 臺灣 的 時陣 ，
受著 一位 漁民 #阿海# 的 幫助 佮 照顧 。
但是 有一工 ， 這位 #阿海# 竟然 佇 伊 飼魚 的 池仔 內面 ， 去 予 雷公 敲著 ， 死亡 去 。
𪜶 就 起廟 來 共伊 紀念 ， 佇 伊 過身 的 彼工 向 大海 祭拜 ， 來 做 吼海祭 。
平埔族 欲 揣 𪜶 家己 的 身分 非常 困難 ， 咱 佇 遮 祝福 佮 鬥相仝 ， 希望 平埔族 早日 揣著 𪜶 家己 的 文化 。

咱 若講 有機會 敢會當 參加 平埔族 夜祭 ？ 𪜶 敢有 歡迎 別人 去 參加 ？
這馬 因為 算做 是 欲 共 傳統 文化 恢復\khue1-hok8\ ， 予 較濟 人 知 ， 所以 都 無像 以早 較 禁止 人 參加 ，

這馬 有較 開放 逐家 會使 去 ， 愛 去 南部 ， 像講 古早 的 小林村\Sio2-na5-tshuan1\ ， 嘛是 有 夜祭 ， 像 咱 臺南 {吉貝耍} 『Kabuasua』 這爿 ， 大內\Tua7-lai7\ ， 抑是 六重溪\Lak8-ting5-khe1\ ， 有 幾若 搭\tah4\ ， 攏是 為著 欲 對 一九 九 幾 年 到 兩千 幾 年 ， 這个 期間 為著 欲 恢復 ， 地方政府 有 動員 ， 民間 社團 嘛有 極力 欲來 爭取 舉行 過去 傳統 儀式 ， 予 閣較 濟人 知影 ， 其實 會當 參加 。

所以 若是 有 這个 福氣 ， 會當 去 參加 ， 咱 嘛是 愛 遵照 𪜶 的 程序 ， 看 𪜶 的 儀式 ， 愛 尊重 ， 彼 是 足 嚴肅 的 ， 毋通 佇 邊仔 ， 颺颺 吵 。

◎ 語詞 ：
． 專工\tsuan1-kang1\ ：
這馬 的 人 攏 講 特別 ， 毋是 袂使 講 ， 只是 專工 愛 共 抾 轉來 用 。
例 ： 這个 物件 我 專工 買來 予 你 食 的 。
刁工\thiau1-kang1/tiau1-kang1\ ： 故意 的 意思 ， 嘛是 足 臺語 的 臺語詞 。
． 夜祭\ia7-tse3\ ： 因為 攏是 佇 暗時 舉行 的 ， 尤其 是 攏 差不多 翻點 彼陣 ，
所以 叫做 夜祭 就是 這个 意思 。 這个 唸法 ， 逐家 愛 會曉 唸 。
按怎 是 舊曆 九月 初五 ？ 因為 是 阿立母\A1-lip8-bo2\ 的 生日 ， 所以 用 這工 做 大型 的 夜祭 。
． 致使\ti3-su2\ ： 致到 按怎 嘛 會使 。 逐家 愛 抾 轉來 用 。
． 活跳\uah8-thiau3\ ： 這馬 的 運動 攏 足 活跳 的 ， 佮 真 活動 差不多 意思 。
咱 有 欲 表現 彼个 活力 的 意思 ， 用 活跳 來講 。
． 走揣\tsau2-tshue7/tsau2-tshe7/tsau2-tshir7\ ： 這 逐家 這馬 攏 會曉 講 矣 。
． 遷徙\tshian1-sua2\ ： 主要 是 這 兩 字 愛 按怎 讀 ， 嘛 會當 單獨 用 ， 可比 講
我 對 臺南 遷 到 高雄 。
這 物件 徙徙咧\sua2-sua2-leh4\ ， 毋通 擋\tong3\ 佇咧 遮 。
． 罩雺\ta3-bong5\ ： 起霧 、 罩霧 ， 這 有 方言差 、 地方差 ， 有的 所在 有 講 罩霧\ta3-bu7\ ，
嘛有 講 罩雺 ， 有的 所在 干焦 講 罩雺 ， 無一定 。
起霧 是 較 形容 講 這馬 開始 有 霧 矣 。 
罩霧 、 罩雺 是講 規个 攏總 崁牢咧 。
雺 ， 一般 比較 上 ， 比 霧 閣較 厚 ， 閣較 重 。
霧 ， 就 敢若 咱 食 麵 衝煙 的 時陣 ， 目鏡 彼種 ， 就是 霧 。
． 攑香\giah8-hiunn1\ ： 攑 的 動作 就是 提\theh8\ 。 可比 講
攑筆 、 攑筷\giah8-ti7/giah8-tir7\ 、 攑雨傘 、 攑 枴仔 、 攑手 ， 你 共 提起來 按呢 。
． 燒金\sio1-kim1\ ： 咱 若 有 咧 拜拜 ， 逐家 攏 知影 燒金紙 。
金紙 有 講究 ， 有 土地公金 、 割金\kuah4-kim1\ 、 壽金 ， 分 足濟 種 。
． 數念\siau3-liam7\ ： 就是 思念 的 意思 ， 毋過 咱 古早 攏 講 數念 。
有的 人 講 是毋是 一定 愛 過身 的 才 會當 數念 ， 其實 無一定 。
像講 數念 故鄉 ， 就是 思念 的 意思 ， 另 一種 講法 。

三 、 看 戲齣\hi3-tshut4\ 講 臺語
◎ 囡仔 喙 ， 大人 口|gin2-a2 tshui3 , tua7-lang5 khau2|
意思 是講 囡仔人 ， 無一定 是 囡仔 ， 可能 較 少年 嘛 會當 講是 囡仔人 ，
這个 人 講話 氣口 敢若 真 大人款\tua7-lang5-khuan2\ ， 這 大人款 有 可能 是 較 成熟 ，
嘛有 可能 較有 氣勢 ， 無想到 你 會 講出 這款 的 話 ， 彼款 的 攏 會當 按呢 講 。
這 應該 是 較 好意 的 ， 就是 伊 講 出來 的 話 ， 予 你 感覺 講 無簡單 ，
抑是 有 啥物 真 特別 ， 真 按怎 ， 你 感覺 你 可能 想袂到 的 。
抑是 講 伊 欲 做 的 代誌 ， 伊 講 出來 ， 予 你 感覺 講 有 遠見 等等 。

◎ 你 毋通 食 這 碗 ， 看 彼 碗|li2 m7-thang1 tsiah8 tsit4 uann2 , khuann3 hit4 uann2|
意思 就是 講 這馬 的 代誌 先 做 予 好 ， 毋通 這馬 的 代誌 猶未 做 了 ，
又閣 去 想 彼 傷 遠 的 代誌 。 這 碗 都 猶未 食 完 ， 就 閣去 看 別 碗 。
愛 跤踏實地 。
佮 食 碗內 ， 看 碗外 。 忘恩背義 的 意思 無仝款 。

2019 . 10 . 03 《 臺語 講 世事 》 ： 文旦
一 、 看 新聞 講 臺語 ：
＊ 翻譯
第 1 句 ：
華語 ： {前陣 子 ， 大雨 狂 炸 ， 臺南 有些 文旦園 變成 水池 ， 果樹 泡 在 水裡 ， 讓人 不禁 擔憂 ，今年 的 品質 會不會 有 泡水柚 魚目混珠}
臺語 ： 前一站仔 摔大雨|tsing5-tsit8-tsam7-a2 siang3-tua7-hoo7|
臺南 有寡 文旦園 變 水池|Tai5-lam5 u7-kua2 bun5-tan3-hng5 pian3 tsui2-ti5|
柚仔樹 浸 佇 水底|iu7-a2-tshiu7 tsim3 ti7 tsui2-te2|
予 人 真 煩惱|hoo7 lang5 tsin1 huan5-lo2|
今年 敢會 買著 浸 過 水 的 柚仔|kin1-ni5 kam2-e7 bue2-tioh8 tsim3 kue3 tsui2 e5 iu7-a2|
＊ {大雨 狂 炸} → 摔大雨\siang3-tua7-hoo7\
若是 干焦 看 漢字 → 摔 ， 你 可能 想講 是 摔倒 的 摔\siak4\ 。
因為 咱 有的 字 ， 無一定 有 適當 的 漢字 通 寫 ， 這 算是 替代 用字 。
意思 就是 講 程度 足 嚴重 ， 抑是 講 動作 較大 彼種 形容 。
＊ 摔大眠\siang3-tua7-bin5\ ： 足好 睏 ， 倒咧 就 一直 鼾\konn5\ ， 一直 睏 矣 。
＊ {果樹 泡 在 水裡} → 柚仔樹 浸 佇 水底 ， 毋通 講 泡 佇 水底 。
咱 進前 有 講過 ， 袂使 用 泡 ， 愛用 浸 。
例 ： 浸磺水 。 磺水 是 傳統 的 講法 ， 這馬 講 浸溫泉\tsim3-un1-tsuann5\ 嘛是 (O K) 。

第 2 句 ：
華語 ： {這些 是 被 雨 打 壞 的 ， 切開 就會 看到 有 水傷 ， 裡面 會 先 受傷 再 爛 出去}
臺語 ： 這寡 去 予 雨 傷著 的|tsit4-kua2 khi3 hoo7 hoo7 siong1-tioh8 e5|
切開 就 看會 出 有 著傷|tshiat4-khui1 to7 khuann3-e7 tshut4 u7 tioh8-siong1|
對 內底 開始 爛 對 外口 去|ui3 lai7-te2 khai1-si2 nua7 ui3 gua7-khau2 khi3|
＊ {這些} 咱 會當 講 這寡 ， 咱 嘛 會當 講 遮的 。
遮的 ， 就是 講 遮的 啥物 物件 ， 但是 這个 物件 無 講 ， 省略 。
＊ {被 雨 打 壞 的} → 去 予 雨 傷著 的 ，
＊ {切開 就會 看到 有 水傷} → 切開 就 看會 出 有 著傷 ，
 看會 出 啥物 ， 其實 足 口語 ， 一般 應該 會 定定 用著 。
例 ： 伊 一直 笑 ， 看會 出 伊 誠 歡喜 。
例 ： 伊 按呢 誠 膨皮\phong3-phue5/phong3-phe5/phong3-pher5\ ， 看會 出 伊 最近 日子 過了 袂䆀 喔 。
＊ {裡面 會 先 受傷 再 爛 出去} → 對 內底 開始 爛 對 外口 去 。
咱的 句型 ： 對 … 啥物 動作 ， 才 對 佗位 去 。

第 3 句 ：
華語 ： {泡水 以後 熟度 無法 消水 ， 我 們 說 辭水 ， 它 就 不會 軟 ， 整個 皮 是 硬 的 ，果肉 會 偏 熟透 了 ， 而且 會 帶 點 發酵 的 味道}
臺語 ： 浸水 了 的 熟度 無法度 消水|tsim3-tsui2 liau2 e5 sik8-too7 bo5-huat4-too7 siau1-tsui2|
咱 講 蝕水|lan2 kong2 sih8-tsui2|
伊 就 規粒 攏 袂 軟 、 皮 𠕇硞硞|i1 to7 kui1-liap8 long2 be7 nng2 , phue5 ting7-khok4-khok4/i1 to7 kui1-liap8 long2 bue7 nng2 , phe5 ting7-khok4-khok4|
內底 的 肉 過分|lai7-te2 e5 bah4 kue3-hun1/lai7-tue2 e5 bah4 ke2-hun1\
閣有 淡薄仔 發酵 的 味|koh4 u7 tam7-poh8-a2 huat4-kann3 e5 bi7|
＊ 過分\kue3-hun1/ke2-hun1\ ： 是 咱 講 果子 傷 超過 ， 就是 已經 過 透 矣 。
無 夠分 ， 猶閣 生生 ， 強欲 爛去 ， 就是 過分 。

第 4 句 ：
華語 ： {除非 水災 前 提早 採收 ， 否則 碰上 下雨天 ， 不能 馬上 採 ， 要 等到 水 滴 乾 了 ， 才 不會 水傷}
臺語 ： 除非 拄著 做大水 提早 挽 ， 若無|tu5-hui1 tu2-tioh8 tso3-tua7-tsui2 the5-tsa2 ban2 , na7-bo5/ti5-hui1 tu2-tioh8 tsue3-tua7-tsui2 the5-tsa2 ban2 , na7-bo5|
拄著 落雨天 袂使 隨 挽|tu2-tioh8 loh8-hoo7-thinn1 be7-sai2 sui5 ban2/tu2-tioh8 loh8-hoo7-thinn1 bue7-sai2 sui5 ban2|
愛 等 水 滴 予 焦 ， 才袂 著傷|ai3 tan2 tsui2 tih4 hoo7 ta1 , tsiah4 be7 tioh8-siong1/ai3 tan2 tsui2 tih4 hoo7 ta1 , tsiah4 bue7 tioh8-siong1|
＊ {水災} → 做大水 、 淹大水 。
水災\tsui2-tsai1\ ： 算 共 吸收 較 落尾 、 新的 ， 口語 是 講 做大水 。
＊ {不能 馬上 採} → 袂使 隨 挽 。 咱 用 隨\sui5\ ， {馬上} 。
＊ {否則} → 若無 。
＊ {水 滴 乾} → 滴 予 焦 。
句型 ： 動詞 + 予 + 啥物 狀態

第 5 句 ：
華語 ： {外皮 要 油亮 細緻 ， 形狀 是 短 三角形 ， 托 起來 要 有 沉重感} 。
臺語 ： 外口 皮 愛 金 閣 幼\gua7-khau2 phue5 ai3 kim1 koh4 iu3/gua7-khau2 phe5 ai3 kim1 koh4 iu3/gua7-khau2 pher5 ai3 kim1 koh4 iu3|
外形 愛 成 三角形|gua7-hing5 ai3 sing5 sann1-kak4-hing5|
用 手 秤 起來 ， 愛 有 重量|iong7 tshiu2 tshin3 khi2-lai5 , ai3 u7 tang7-liong7|
＊ {油亮} → 咱 講 金 就好 ， 不管 是毋是 真正 有 油 ， 看起來 金金 ， 閣 足 幼 的 感覺 。
{油亮 細緻} → 金 閣 幼 。
＊ {托 起來 要 有 沉重 感} → 用 手 按呢 秤 ， 敢若 秤 伊 的 重量 ， 感覺 小可 重重 ， 莫講 傷 輕 ，
肉 較 無 夠水 ， 抑是 較 無 飽滇 按呢 。
＊ 秤 佮 磅 ： 以 物件 來講 ， 秤仔 佮 磅仔 是 無仝款 秤 重量 的 。
重量 欲 按怎 來 算 ， 秤 佮 磅 攏 有人 用 ， 器具 無仝 ， 家私 無仝 。

二 、 講 予 你 知 ： 文旦
◎ 柚仔 抑是 文旦 
＊ 柚 是 一種 柑橘類\kam1-kiat4-lui7\ 果子樹
＊ 文旦 嘛是 柚仔 的 一種
柚仔 無一定 是 文旦 ， 但是 文旦 一定 是 一種 柚仔 。
＊ 無仝 產地 ， 閣有 紅肉 佮 白肉 的 分別
＊ 中秋節 這陣 採收 買賣 的 柚仔 ， 攏 叫 文旦柚 

◎ 中秋節 文旦柚 當 著時
＊ 愛 佇 中秋節 進前 保領 柚仔 有 好收成
＊ 白露 前 十 工 採收 ， 定定 會 無夠 時間 通 熟 予 透
 白露 佇咧 新曆 差不多 九月 七 號 到 九 號 左右 ， 中秋 無一定 是 九月 佗一工 ，
若是 白露 佮 中秋 時間 傷 接近 ， 定定 柚仔 無時間 通 熟 甲 予 透 ， 有當時仔 就有 這款 的 壓力 。
＊ 逐冬 干焦 中秋節 咧 食 的 果子
＊ 真濟 人 當做 節日 禮品 來 送禮 ， 銷量 上好
＊ 中秋 一下 過 ， 就 無啥 人 欲愛

◎ 文旦 的 名字
＊ 上 捷 聽著 的 ， 是 麻豆 文旦 
＊ 以早 對 中國 福建 漳州 入來 的 時 ， 佇 宜蘭 佮 嘉義 咧 種
＊ 地點 遷徙 了後 ， 麻豆 的 文旦 加 足有 水份 閣 好食
＊ 麻豆 文旦 才 變做 正式 的 學名
＊ 斗六 文旦 、 鶴岡 文旦 ， 照 品種 ， 學名 攏是 麻豆 文旦 。

◎ 人 佮 動物伴\tong7-but8-phuann7\ {寵物} 攏愛 注意
＊ 任何 食物 食 傷濟 攏 毋好
＊ 會 予 一寡 藥仔 的 代謝 變 較慢
＊ 若有 咧 食 降 血壓 、 降 血油 藥仔 ， 就 愛 注意
＊ 柚仔皮\iu7-a2-phue5/iu7-a2-phe5/iu7-a2-pher5\ 會 予 動物伴 皮膚過敏
＊ 較 嚴重 的 ， 甚至 會 對 腹內 造成 長期 傷害

◎ 語詞 ：
． 浸\tsim3\ ： 咱 講 浸水 ， 一般 可能 受 華語 影響 會 講 泡 水 是 毋著 的 ，
佇 臺語 來講 ， 浸 佮 泡 是 無仝款 的 。
浸 ， 是 規个 佇 啥物 環境 內底 ， 無一定 是 水 ， 嘛 會當 講 一个 環境 ， 一个 氣氛 等等 ， 攏會 使用 。
泡 ， 基本上 彼个 物件 會 產生 變化 ， 譬如 講
泡茶 、 泡 牛奶粉 、 泡 咖啡 ， 伊 會 變做 毋是 伊 原本 彼个 形 ， 伊 會 變做 另外 一種 型態 。
． 消水\siau1-tsui2\ ： 柚仔 愛 囥 予 伊 消水 ， 較 專業 的 講法 是 蝕水\sih8-tsui2\ ，
愛 囥 予 伊 慢慢仔 水分 會 小可 蝕 去 ， 皮 嘛 痡\poo5\ 去 矣 ， 皮 liap4-liap4 ， 較 焦 ，
感覺 敢若 較 細粒 ， 但是 這陣 就是 上 甜 的 時陣 。
． 發酵\huat4-kann3\ ： 發音 咱 愛 注意 羅馬 拼音 (n n) ， 就是 有 鼻音 。
． 著時\tioh8-si5\ 當著時\tng1-tioh8-si5\ ： 食 柚仔 愛 等 伊 消水 ， 都 著時 。
． 果子\kue2-tsi2/ke2-tsi2\ ： 較早 較濟 人講 ， 算 口語 的 講法 ，
這馬 嘛 有人 講 水果\tsui2-ko2\ ， 算 較 文言詞 。
 水果 是 對 日語 來 的 ， 《 臺 日 大 辭典 》 都 有 矣 。
． 保領\po2-nia2\ ： 有 幾種 意思 ， 咱 普通時 較 捷 用 的 是 保證 的 意思 。
保證 ， 抑是 擔保 按怎 ， 保障 按怎 ， 日常生活 當中 嘛會 講著 。 共伊 當做 保證 來 用 ，
例 ： 這 文旦 食落 ， 保領 你 自 按呢 無愛 閣 食 其他 的 果子 矣 。
例 ： 保領 入 洞房 ， 無 保領 一世人|po2-nia2 jip8-tong7-pang5 , bo5 po2-nia2 tsit8-si3-lang5|
． 狀況\tsong7-hong2\ ：
咱 有 一个 提醒 ， 況 字 的 正爿 是 兄\hiann1\ ，
況 ， 就是 佮 阿兄 的 兄 子音 聲母 仝 “ （h） ” ， 所以 是 狀\hong2\ 。
． 腹內\pak4-lai7\ ： 有 足濟 意思 的 ， 譬如 講 有 學問 的 ， 有 膏 抑是 無膏 ，
腹內 火氣大 ， 彼是 體內 的 意思 ， 猶閣有 動物 內臟 的 意思 。
痛苦 吞 腹內 ： 這 就 較 抽象的 形容 。


三 、 看 戲齣\hi3-tshut4\ 講 臺語
◎ 強挽 的 果子 袂 甜|kiong5-ban2 e5 kue2-tsi2 be7 tinn1/kiong5-ban2 e5 ke2-tsi2 bue7 tinn1\
強求 的 婚姻 袂 圓|kiong5-kiu5 e5 hun1-in1 be7 inn5/kiong5-kiu5 e5 hun1-in1 bue7 inn5/
＊ 這句 俗語 已經 流傳 足久 ， 就是 用 果子 這个 詞 ， 所以 代表 講 咱 口語 就是 慣勢 講 果子 。
＊ 大部份 攏 干焦 講 頭前 句 ， 無一定 會 講 後壁 句 。
你 會當 講 頭前 句 就是 咧 形容 ， 強挽\kiong5-ban2\ 的 果子 袂 甜 ， 果子 就是 愛 囥咧 伊 夠分 的 時陣 才 挽 ，
後壁 無 講 ， 敢若 逐項 代誌 攏 會當 用 。
一定愛 等 時機 ， 莫 勉強 ， 足濟 代誌 毋通 勉強 ， 愛 放 予 自然 。
時機 愛 成熟 ， 咱 才來 做 。
＊ 看 羅馬字 就 知 ， 兩句 有 兩个 (n n) ， 按呢 韻 著 完全 鬥句 ， 鬥句 較 媠氣

◎ 人 若無 一遍 戇 ， 路邊 哪有 有應公|lang5 na7 bo5 tsit8-pian3 gong7 , loo7-pinn1 na2-u7 iu2-ing3-kong1|
少年 若無 一遍 戇 ， 路邊 哪有 有應公|siau3-lian5 na7 bo5 tsit8-pian3 gong7 , loo7-pinn1 na2-u7 iu2-ing3-kong1|
大部份 攏是 較 有歲 、 較 資深 、 較有 經驗 的 ， 咧 苦勸 彼號 較 無 經驗 、 較 少年 的 。
意思 是 講 你 莫 傷 衝碰\tshong2-pong7\ ， 你 愛閣 想 較 斟酌 ， 無 恐驚仔 你 會 變 按怎 按怎 。
＊ 其實 會 有 這句 俗語 ， 臺灣 算 移民 社會 ， 不管 對 佗位 移民 來 ， 移民 總是 愛 有 冒險 ， 愛 有 足 敢 衝 、
足 敢 拚 彼種 精神 ， 這 嘛是 咧 反應 臺灣 歷史 的 一部份 。
＊ 有應公\iu2-ing3-kong1\ ：
反映 咱 臺灣 真正 足有 情 的 ， 有 真濟 人 無人 共 拜 的 過往 的 人 ， 咱 就 共 鬥陣 來 拜 。
有應公 名 足濟 ， 各地 攏有 無仝款 的 講法 。
有人 講 … 萬善爺\ban7-sian7-ia5\ 、 大眾爺 、 金斗公\kim1-tau2-kong1\ 、 大墓公 、 百姓公\pah4-sing3-kong1\ 、 萬善公 、 老大公 。

2019 . 10 . 10 《 臺語 講 世事 》 ： 臺灣人民 自救 運動 宣言
一 、 看 新聞 講 臺語 ： 爭取 民主 坐監 兩擺 ， 謝聰敏\Tsia7-tshong1-bin2\ 八十五 歲 過身
＊ 翻譯
第 1 句 ：
華語 ： {前 國策顧問 #謝聰敏# ， 戴著 帽子 、 圍巾 ， 坐在 臺下 ， 當時 的 他 已經 高齡 八十三 歲}
臺語 ： 前 國策顧問 謝聰敏|tsing5 kok4-tshik4-koo3-bun7 Tsia7-tshong1-bin2|
帽仔 戴咧 、 頷巾 幔咧 ， 坐佇 臺仔跤|bo7-a2 ti3-leh4 , am7-kin1 mua1-leh4 , tse7-ti7 tai5-a2-kha1/bo7-a2 ti3-leh4 , am7-kun1 mua1-leh4 , tse7-ti7 tai5-a2-kha1|
彼陣 伊 已經 食到 八十三 歲|hit4-tsun7 i1 i2-king1 tsiah8-kau3 peh4-tsap8-sann1 hue3\hit4-tsun7 i1 i2-king1 tsiah8-kau3 pueh4-tsap8-sann1 he3|
﹡ {戴著 帽子 、 圍巾} → 帽仔 戴咧 、 頷巾 幔咧 。
﹡ {坐在 臺下} → 坐佇 臺仔跤 。
咱 臺語 足 愛 跤 佮 頭 的 ， 譬如 講 臺仔跤 、 戲棚跤 、 亭仔跤 ；
頭 嘛有 ： 樓梯頭\lau5-thui1-thau5\ 、 廳頭 。
﹡ {已經 高齡 八十三 歲} → 食到 八十三 歲 。 咱 臺語 攏 講 食 ， 食 百二 。

第 2 句 ：
華語 ： {肩膀 脫臼 ， 沒有 辦法 醫 ， 長期 靠 吃 止痛藥 ， 止痛藥 吃 久 了 就 傷 腎}
臺語 ： 肩胛骨 脫輪 煞 無通 治病|king1-kah4-kut4 thut8-lun5 suah4 bo5-thang1 ti7-penn7/king1-kah4-kut4 thut8-lun5 suah4 bo5-thang1 ti7-pinn7|
長期 食藥仔 止疼|tng5-ki5 tsiah8-ioh8-a2 tsi2-thiann3|
止疼藥仔 食 久 了後 腰子 就 害|tsi2-thiann3-ioh8-a2 tsiah8 ku2 liau2-au7 io1-tsi2 to7 hai7|
﹡ {肩膀 脫臼} → 肩胛骨 脫輪|king1-kah4-kut4 thut8-lun5|
骨輪\kut4-lun5\ ： 就是 關節 的 意思 。 輪 ， 就是 骨輪 。
脫\thut8\ ： 就是 真大 的 外力 ， 抑是 啥物 動作 ， 予 一寡 部份 可能 徙位 去 。
攏愛 形容 真 強力 的 外力 造成 的
﹡ {沒有 辦法 醫} → 無通 治病|bo5-thang1 ti7-penn7/bo5-thang1 ti7-pinn7| 。
 無通 按怎 、 有通 按怎 是 足 臺語 的 講法 。
例 ： 我 傷晏 起床 ， 煞 無通仔 赴 上班 時間 。
例 ： 我 手機仔 昨昏 袂記得 充電 ， 今仔 無通 用 矣 。
﹡ {傷 腎} → 腰子 就 害|io1-tsi2 to7 hai7| 。
 害 就是 害去 ， 可能 這馬 逐家 攏 講 歹去 。
 歹去 佮 害去 毋是 完全 無仝 意思 ，
啥物 物件 有 損害\sng2-hai7\ ， 變做 伊 的 功能 無好 ， 咱 就 講 害 。
例 ： 規組 害了了\hai7-liau2-liau2\ 。

第 3 句 ：
華語 ： {回顧 先生 遭受 暴力 對待 ， 導致 晚年 洗腎 ， 不敵 病魔 離世 ， 謝聰敏 的 太太 忍不住 哽咽}
臺語 ： 翻頭 想起 翁婿 受著 暴力 對待|huan1-thau5 siunn7-khi2 ang1-sai3 siu7-tioh8 po7-lik8 tui3-thai7|
致使 年老 洗腰子|ti3-su2 ni5-lau7 se2-io1-tsi2/ti3-su2 ni5-lau7 sue2-io1-tsi2|
身體 袂 堪 [[就按呢]] 來 過身|sin1-the2 be7 kham1 tsuann9 lai5 kue3-sin1|
謝聰敏 夫人 袂忍得 嚨喉滇|Tsia7-tshong1-bin2 hu1-jin5 be7-lun2-tit4 na5-au5-tinn7|
﹡ {回顧} → 翻頭\huan1-thau5\ ， 有 兩款 ，
一種 就是 敢若 越頭\uat8-thau5\ 的 意思 ，
一種 就是 講 過去 矣 ， 閣 轉來 的 意思 。
譬如 講 駛車 ， 嘛 會當 講 駛 到 頭前 ， 咱 才閣 翻頭 過來 。 
﹡ 暴力\po7-lik8\ ： 是 愛 注意 發音 暴\po7\ ， 毋是\pok8\ ， 無 ”(k) ” 。
﹡ tsuann9 ： 是 就按呢\tsiu7-an2-ne1/tsiu7-an2-ni1\ 連音 ， 合音 變成 tsuann9 。
﹡ 袂忍得\be7-lun2-tit4\ ： 就是 袂 忍 的 。
﹡ {哽咽} → 嚨喉滇\na5-au5-tinn7\ ， 敢若 目屎 抑是 啥物 滇 甲 ， 是 一个 形容 。

第 4 句 ：
華語 ： {一生 為 爭取 民主 ， 兩度 身陷 黑牢 ， 為 平反 戒嚴時期 政治 受難者 ， 全力 奔走}
臺語 ： 一世人 為著 爭取 民主 ， 坐監 兩擺|tsit8-si3-lang5 ui7-tioh8 tsing1-tshu2 bin5-tsu2 , tse7-kann1 nng7-pai2|
為著 欲 替 戒嚴時期 政治 受難者 洗清 罪名|ui7-tioh8 beh4 the3 kai3-giam5 si5-ki5 tsing3-ti7 siu7-lan7-tsia2 se2-tshing1 tsue7-mia5/ui7-tioh8 beh4 the3 kai3-giam5 si5-ki5 tsing3-ti7 siu7-lan7-tsia2 sue2-tshing1 tsue7-mia5|
四界走傱|si3-kue3 tsau2-tsong5/si3-ke3 tsau2-tsong5|
﹡ {身陷 黑牢} ： 咱 較 口語 講 坐監\tse7-kann1\ ， 落尾 嘛 有人 講 坐牢 。
﹡ 傱\tsong5\ ： 足 臺語 的 字 ， 愛 共 抾 轉來 用 。
一般來講 攏是 足 無閒 ， 走來走去 彼種 形 ， 有 可能 為著 錢 ，
為著 啥物代誌 ， 為著 啥物 目的 ， 四界 去 ， 四界 足 無閒 。

第 5 句 ：
華語 ： {儘管 謝聰敏 已經 與世長辭 ， 但 相信 民主 的 火苗 會 繼續 延燒 下去} 。
臺語 ： 雖罔 謝聰敏 已經 去 做仙 矣|sui1-bong2 Tsia7-tshong1-bin2 i2-king1 khi3 tso3-sian1-ah4|
毋過 相信 民主 這條 路|m7-koh4 siong1-sin3 bin5-tsu2 tsit4-tiau5 loo7|
咱 會 繼續 行落去|lan2 e7 ke3-siok8 kiann5 loh8-khi3|
﹡ {火苗} ： 若 共 看做 親像 火母 的 意思 ， 就是 會當 予 火 著 起來 的 物件 。
{火苗} 凡勢 是 另外 一種 意思 ， 是毋是 細葩 火 ？ 嘛有 可能 。

二 、 講 予 你 知 ： 臺灣人民 自救 運動 宣言
咱 知影 咱 臺灣 的 民主 ， 行到 今 ， 是 濟濟 的 先輩 ， 𪜶 犧牲 𪜶 的 性命 ， 甚至 𪜶 的 青春 ， 咱 才有 今仔日 的 成就 ， 其中 有 一位 就是 謝聰敏 先生 ， 伊 嘛是 今仔日 欲 講 的 這个 宣言 ， 共同 起草人\khi2-tsho2-jin5/khi2-tsho2-lin5\ 之一 ， 伊 佇 九月 初 已經 過身去 。
咱 今仔日 佇咧 遮 向 伊 致敬\ti3-king3\ 。

◎ 臺獨 運動 的 歷史
欲 講 宣言 進前 ， 當然 愛 先 了解 咱 臺灣 臺獨 運動 的 歷史 ， 這 非常 重要 ， 每一个 人 應該 攏愛 知影 。
＊ 一九 四五 年 ， 日本時代 結束 ， 中華民國 接管 
有人 講 接管 ， 有人 講 佔領 。
＊ 專制 政權 、 政治 漚臭 ， 市草䆀
佇 彼个 時陣 ， 咱 臺灣人 ， 濟濟 的 人 ， 臺灣 意識 猶無 遐爾仔 清楚 ，
逐家 攏 足 期待 ， 較按怎講 ， 中華民國 佮 咱 可能 是 仝文仝種\kang7-bun5-kang7-tsing2\ ， 有 這款 觀念 。
想袂到 ， 中華民國 政府 來到 臺灣 了後 ， 佮 日本 政府 仝款 ， 是 專制 政權 ，
而且 政治 漚臭\au3-tshau3\ ， 有 足濟 敲油\kha3-iu5\ 、 貪汙\tham1-u1\ 等等 這款 代誌 ，
造成 市草 誠 䆀 ， 逐家 非常 受氣 。
＊ 一九 四七 年 ， 凊心 積怨 引發 二二八事件
才 過 兩年 ， 逐家 攏 凊心 積怨 ， 引發 二二八事件 ， 全 臺灣 攏 滾絞 起來 。
＊ 一九 四九 年 ， 中華民國 敗戰 來臺 ， 臺灣 戒嚴 開始
全世界 上 長 的 戒嚴時期 。

◎ 《 臺灣人民 自救 運動 宣言 》
＊ 一九 六四 年
一九 四九 年 戒嚴時期 開始 了後 ， 咱 臺灣人民 就是 按呢 進入 一个 無 自由 、
無 民主 ， 非常 痛苦 的 時間 。
經過 差不多 十五 年 ， 就是 一九 六四 年 ， 有 這个 宣言 出現 ， 就是 今仔日 的 主題 。
＊ 發起人 ： 臺大 政治系 教授 彭明敏\Penn5-bing5-bin2/Pinn5-bing5-bin2\ 先生
學生 魏廷朝\Gui5-ting5-tiau5\ 佮 謝聰敏\Tsia7-tshong1-bin2\
＊ 主張 ：
1 . 一中 一臺 真拄真 ， 反攻 大陸 無可能 ， 共 蔣 政權 偃倒 ， 起造 新 國家 。
2 . 重 制憲 保障 人權
3 . 以 新 國家 的 身份 加入 聯合國 ， 愛 佮 濟濟 愛 和平 的 國家 來 建交\kian3-kau1\ 。
這 三个 主張 ， 這馬 看起來 ， 會 感覺 講 這 佮 這馬 逐家 會曉 講 的 代誌 ，
濟濟 臺灣人 的 向望 ， 但是 佇咧 這个 時陣 ， 欲 共 這款 代誌 講出來 ， 是 非常 危險 。
＊ 印刷 了 未曾 分送\hun1-sang3\ 就 [[予人]] 㨑著
這个 宣言 印刷 了後 ， 都 猶未 分 出去 ， 就 去 予 國民黨 政府 共 㨑著 矣 。

◎ 宣言 的 影響 佮 紲後
＊ 挑戰 蔣 政權 ， 三 人 [[予人]] 判 軍法
＊ 名聲 透 的 彭明敏 ， 魏 謝 傍福氣 減刑
好佳哉 咱的 彭明敏 教授 ， 國際 聲望 非常 懸 ， 名聲 誠 透 的 彭明敏 得著 特赦 ，
魏 先生 佮 謝 先生 嘛 傍 這个 福氣 ， 來 減刑 。
就 算講 按呢 ， 彭明敏 先生 尾仔 嘛 透過 瑞典 ， 得著 政治 庇護 ， 去到 外國 ，
二十 幾 年 攏 無法度 通 轉來 。
＊ 謝聰敏 先生 出獄 了後 ， 佇 一九 七九 年 流亡 美國 ， 轉來 繼續 做 運動
＊ 謝 立委 任內 提出 平反 白色恐怖 受難者 佮 賠償 條例
一九 九八 年 立法 通過

◎ 對 臺獨 運動 的 省思\sing2-su1/sing2-sir1\
咱 臺灣 的 民主 行到 今 ， 幾十 年 的 時間 ， 講起來 猶閣 誠 少年 ， 咱 閣有 足濟 代誌 、 足濟 問題 ， 攏 無 處理 ， 所以 咱 對 臺獨 運動 ， 猶閣有 真濟 代誌 愛 處理 。
＊ sian9-pai2 一个一个 走
＊ 臺灣 佮 (R O C) 的 關係 掰 予 清
這 是 一件 足 重要 的 代誌
＊ 繩目\tsin5-bak8\ 看 歷史 ， 毋通 放袂記
今仔日 共 逐家 介紹 這段 歷史 ， 希望 逐家 會當 繩目 看 歷史 ， 千萬 毋通 放袂記 ，
紲落來 的 代誌 ， 咱 嘛愛 繼續 有 勇氣 ， 繼續 做 落去 。

◎ 語詞
． 凊心\tshin3-sim1\ ： 凊\tshin3\ 就是 冷 的 意思 。
例 ： 凊飯 配 肉酥\bah4-soo1\ 誠好 食 。 凊 是 冷去 的 意思 ， 毋是 賰 的 意思 。
秋凊\tshiu1-tshin3\ ： 這馬 這个 氣候 就是 足 秋凊 。
． 㨑\tsang1\ ： 有 等 一站 ， 抑是 守 一站 ， 候 時機 欲 掠人 ， 毋是 無細膩 掠著 ， 愛 等咧 。
去 予 你 㨑著 。
． 傍\png7\ ： 上 捷 用 的 是 傍 你的 福氣 。 毋過 其實 猶有 其他 的 意思 。
例 ： 我 共 你 傍\png7\ 一間 房間 ， 好無 ？
意思 就是 分 我 一間 ， 分租\pun1-tsoo1\ 也好 ， 借 我 一間 也好 ， 這種 分\pun1\ 。
． 庇護\pi3-hoo7\ ： 保庇\po2-pi3\ 的 庇\pi3\ ， 後面 有 字 ， 第 三 聲 變 第 二 聲 。
． 繩目\tsin5-bak8\ ： 就是 我 欲 對準 啥 ， 直直 看 ， 注神 看 的 意思 。
繩\tsin5\ ， 本來 的 意思 是 木匠 ， 抑是 做 土水 的 ， 𪜶 會用 一條 家私 ， 可能 愛 對準 ，
抑是 欲 量 啥物 物件 ， 彼條 叫做 墨繩\bak8-tsin5\ 。
 墨繩 這个 物件 ， 咱 提來 延伸 使用 。

↓ 攏是 講 坐監\tse7-kann1\ ：
． 食免錢飯\tsiah8-bian2-tsinn5-png7\ ： 比較 較 講笑的 ， 一種 無奈 講笑 的 方式 。
． 櫳仔內\long5-a2-lai7\ ： 人 佇 櫳仔內 。
． 監獄\kann1-gak8\ ： 愛 唸 白話音 。
監 ， 這字 的 文言音 是\kam3\ ， 監督\kam3-tok4\ 、 監視\kam3-si7\ 。

． sian9-pai2 ： 是 日文 ， 咱 抾來 用 。
↑ 〞 是 第 九 聲 的 調號 ， 兩个 斜線\tshia5-suann3\ 。
欲 注 真濟 外來語 ， 攏有 需要 用著 這个 符號 。
主要 是 咧 描寫 中升音\tiong1-sing1-im1\ 升 到 懸音 ， 這種 主要 攏咧 寫 外來語 較濟 。
． 掰\pue2/pe2\ ： 掰 袂 清 。

三 、 看 戲齣\hi3-tshut4\ 講 臺語
◎ 我 這个 老的 都 蹽落去 矣|gua2 tsit4-e5 lau7-e5 to1 liau5-loh8-khi3 ah4|
你 無 伨 敢 講 會得過|li2 bo5 thin7 kam2 kong2 e7-tit4-kue3/li2 bo5 thin7 kam2 kong2 ue7-tit4-ke3|
． 都\to1\ 按怎 ： 用 佇 足濟 所在 ， 有 全部 的 意思 。
咧 講 啥物 物件 ， 進行 到 全部 是 按怎 的 狀況 。
例 ： 囡仔 都 會曉 矣 ， 免講 大人 。
華語 足歹 對應 ， 無法度 對應 ， 因為 有 太 濟種 狀況 。
這个 字 的 語感\gi2-kam2/gu2-kam2/gir2-kam2\ ， 愛 緊 共 掠 轉來 。
． 蹽落去 liau5-loh8-khi3 ： 有 兩種 意思 ， 本來 的 意思 是講 ， 親像 蹽溪 、 蹽水 。
佇 遮 的 意思 ， 是 較 深入 參與 啥物代誌 ， 規个 蹽落去 。
． 伨\thin7\ ： 就是 共 支持 ， 是 這字 漢字 伨 ， 提醒 逐家 。

◎ 火燒 罟寮 全無 網|hue2 sio1 koo1-liau5 tsuan5-bo5 bang7|
． 這 是 一句 孽譎仔話\giat8-khiat4-a2-ue7\
通常 攏 干焦 講 頭前 火燒 罟寮 ， 逐家 就 應該 知影 後壁 矣 。
． 這馬 真濟 人 嘛 毋知影 罟寮 是 啥 。
罟\koo1\ ， 就是 魚網仔 。
罟寮\koo1-liau5\ ， 就是 囥 魚網仔 的 寮仔 。
． 火燒 起來 了後 ， 規个 魚網仔 燒了了 ， 全無 魚網 矣 ， 就是 全 無望 矣 。
逐家 日常生活 嘛 會使 抾 轉來 用 。

2019 . 10 . 17 《 臺語 講 世事 》 ： {香蕉 王國 的 過去 與 未來}
一 、 看 新聞 講 臺語 ： 烏龍 弓蕉 拍入 日本 市場 ， 足 受 歡迎 銷路 好
＊ 翻譯
第 1 句 ：
華語 ： {工作人員 忙著 分類 ， 嚴格 挑選 ， 確保 品質 ， 一串 一串 外表 呈現 綠色 的 香蕉 ，雖然 只有 七分 半 熟 ， 外銷 到 日本 ， 熟度 剛剛好}
臺語 ： 工作人員 無閒 咧 分類|kang1-tsok4 jin5-uan5 bo5-ing5 teh4 hun1-lui7/kang1-tsok4 lin5-uan5 bo5-ing5 leh4 hun1-lui7|
齊 嚴格 揀過 ， 保領 品質|tsiau5 giam5-keh4 king2-kue3 , po2-nia2 phin2-tsit4/tsiau5 giam5-keh4 king2-ke3 , po2-nia2 phin2-tsit4|
一枇 一枇 外表 青色 的 弓蕉|tsit8-pi5 tsit8-pi5 gua7-piau2 tshenn1-sik4 e5 kin1-tsio1/sit8-pi5 tsit8-pi5 gua7-piau2 tshinn1-sik4 e5 king1-tsio1|
雖罔 干焦 七分 半 熟|sui1-bong2 kan1-na1 tshit4-hun1 puann3 sik4|
毋過 外銷 到 日本 的 時 ， 熟度 拄拄仔好|m7-koh4 gua7-siau1 kau3 Jit8-pun2 e5 si5 , sik4-too7 tu2-tu2-a2-ho2 .
﹡ {嚴格 挑選} → 嚴格 揀 過 ， 愛 揀 感覺 較 好 的 、 看起來 較 好 的 形 。
 齊\tsiau5\ 嚴格 揀 過 ： 全部 完全 攏 嚴格 揀 ， 逐 莢 逐 莢 攏 揀 看過 。
例 ： 咱 欲 出門 矣 ， 物件 攢 有 齊\tsiau5\ 無 ？
 齊\tsiau5\ 是 白話音 ， 整齊 的 齊\tse5/tsue5\ 是 文言音 。
﹡ {確保 品質} → 保領 品質 。 保領 就是 保證 的 意思 。
﹡ {一串 一串 香蕉} → 一枇 一枇 tsit8-pi5 tsit8-pi5 ， 一枇 就是 幾若 莢 。
 枇杷\pi5-pe5\ 的 枇\pi5\ 。
一枇一枇\tsit8-pi5-tsit8-pi5\ ： 前 三个 音 愛 變調 。
﹡ {雖然 只有 七分 半 熟} → 雖罔 干焦 七分 半 熟 。
這个 熟 ， 果子 的 熟 sik4 佮 牛肉 幾分 熟 sik8 無仝 聲調 ，
意思 攏是 咧 講 熟 的 程度 。 果子 是 熟\sik4\ ， 肉 是 熟\sik8\ 。
一个 是 第 四 聲 ， 一个 是 第 八 聲 。
例 ： 這个 囡仔 看起來 足 熟\sik4\ 的 。 是 果子 熟\sik4\ 。
﹡ {熟度 剛剛好} → 熟度 拄拄仔好 。 熟度 是 果子 的 熟\sik4\ 。

第 2 句 ：
華語 ： {要 過 生活 ， 做生意 不容易 ， 我 也 想 跟著 爸爸 來 種 香蕉} 。
臺語 ： 欲 趁食 ， 這陣 生理 僫做|beh4 than3-tsiah8 , tsit4-tsun7 sing1-li2 oh4-tso3|
我 嘛 想欲 綴 阿爸 來 種 弓蕉|gua2 ma7 siunn7-beh4 tue2 a1-pa1 lai5 tsing3 kin1-tsio1/gua2 ma7 siunn7-beh4 te2 a1-pa1 lai5 tsing3 king1-tsio1|
﹡ {要 過 生活} → 欲 趁食 。
 趁食 是 咧 形容 講 辛苦 趁錢 來 維持 生活 。
例 ： 咱 就是 趁食人 。
 趁食人 對應 是 頭家人 。
﹡ {做 生意 不容易} → 生理 僫做 。
這 足 僫\oh4\ 的 ， 僫\oh4\ 嘛 沓沓 予 逐家 放袂記 矣 。
這馬 足濟 人 講 足歹 揀 的 、 足 無 容易 揀 的 ， 這字 愛 共 抾 轉來 用 。
﹡ {跟 著 爸爸 來 種 香 蕉} → 綴 阿爸 來 種 弓蕉 。
 綴\tue2/te2\ 就是 這字 漢字 。

第 3 句 ：
華語 ： {我們 的 飽度 不 會 超過 八分 ， 在 七分 、 八分 中間 的 飽度 ， 是 日本人 喜歡 的}
臺語 ： 阮 弓蕉 的 熟度 袂 超過 八分|guan2 kin1-tsio1 e5 sik4-too7 be7 tshiau1-kue3 peh4-hun1/gun2 king1-tsio1 e5 sik4-too7 bue7 tshiau1-ke3 pueh4-hun1|
維持 佇 七 、 八分 這 跤兜|i5-tshi5 ti7 tshit4 , peh4-hun1 tsit4 kha1-tau1/i5-tshi5 ti7 tshit4 , pueh4-hun1 tsit4 kha1-tau1|
日本人 上 佮意 按呢|jit8-pun2-lang5 siong7 kah4-i3 an2-ne1|
﹡ {飽度} → 伊 這个 形容 ， 應該 猶是 咧 講 咱 拄才 咧 講 的 熟\sik4\ 。
這个 熟\sik4\ 到 幾分 的 時陣 ， 可能 較 適合 ， 因為 外銷 閣愛 運送 ， 閣愛 一段時間 ，
莫講 囥 到 過分 。 若講 傷過 熟 的 時陣 ， 去到 遐 ， 凡勢 都 爛去 矣 。
﹡ {七分 、 八分 中間 的 飽度} → 七 、 八分 這 跤兜 。
這 跤兜|tsit4 kha1-tau1| ：
例 ： 這項 物件 偌濟 錢 唅 ？ 差不多 一百 箍 彼 跤兜 。
註 ： 《 教典 》 跤兜\kha1-tau1\ ： {附近 、 左右} 。
這 跤兜 、 彼 跤兜 ， 攏 會當 按呢 用 。
﹡ {是 日本人 喜歡 的} → 是 日本人 上 佮意 按呢 。

第 4 句 ：
華語 ： {他 在 巡視 香蕉園 ， 打開 套袋 ， 每 一 弓 香蕉 ， 結實 纍纍 ， 賣相 極好}
臺語 ： 規个 弓蕉園 巡過|kui1-e5 kin1-tsio1-hng5 sun5-kue3/kui1-e5 king1-tsio1-hng5 sun5-ke3|
敨開 保護 果子 的 套仔|thau2-khui1 po2-hoo7 kue2-tsi2 e5 tho3-a2|
每 一 弓 弓蕉|mui2 tsit8 king1 kin1-tsio1/mui2 tsit8 king1 king1-tsio1|
攏 生甲 閣 濟 閣 媠|long2 senn1-kah4 koh4 tse7 koh4 sui2/long2 sinn1-kah4 koh4 tsue7 koh4 sui2|
一定 通 賣 好價|it4-ting7 thang1 be7 ho2-ke3/it4-ting7 thang1 bue7 ho2-ke3|
﹡ {打開} → 敨開\thau2-khui1\ 的 敨\thau2\ 是 這个 漢字 。
﹡ {套袋} → 套仔\tho3-a2\ ， 愛 注意 是 這个 聲調 的 規則 ， 算 較 特殊 。
本來 咱 若講 套\tho3\ ， 後壁 是 其他 的 字 ， 毋是 仔 的 時陣 ，
可比 講 共 套 牢咧 、 套頭 ， 這 就是 算做 一般 變調 。
但是 加 仔\a2\ 的 時陣 ， 是 特殊 的 仔 前 變調。
 套\tho3\ 本調\pun2-tiau7\ 是 第 四 聲 ， 伊 本來 變調 是 愛 變 第 二 聲 ，
但是 伊 後壁 接 的 是 仔\a2\ 的 時陣 ， 伊 都愛 變 第一 聲 。
例 ： 喙\tshui3\ → 喙齒\tshui3-khi2\ 。 若是 加 仔\a2\ → 喙仔 ， 喙 變 第一 聲 。
﹡ {賣相 極好} → 生甲 閣 濟 閣 媠 。
﹡ {每 一 弓 香蕉} → 意思 就是 講 所有 的 弓蕉 ， 上大 的 單位 就是 弓 。
﹡ 一定 通\thang1\ 賣 好價 。
這字 通\thang1\ 嘛是 足 臺語 的 一个 講法 ， 通 按怎 按怎 。

二 、 講 予 你 知 ： 臺灣 的 弓蕉
講著 弓蕉 ， 會使 講 是 咱 臺灣 足有 特色 的 果子 之一 。 減肥 嘛 會當 食 ， 食飯 了後 ， {甜點} 嘛 會使 提來 食 ， 真正是 非常 讚 的 果子 。
今仔日 簡單 來 介紹一下 ， 弓蕉 咱 這馬 對外 的 貿易 到底 啥物款 ？

◎ 貿易 對 日本 開始
＊ 明治維新 時期 就 咧 食 臺灣 出產 的 弓蕉
＊ 一九 空九 年 的 時 ， 臺灣 總督 進貢 弓蕉 予 天皇
＊ 輸入 日本 市場 閣較 早 ， 是 一九 空三 年
＊ 基隆 的 生理人 ， 佮 日本 郵船\iu5-tsun5\ 合作 ， 用 竹籠 仔 運 去 神戶 賣
＊ 無法度 有 穩定 的 價數 佮 行情

◎ 貿易 協定
＊ 二次大戰 了後 ， 佮 日本 政府 簽訂 辦法 貿易
＊ 弓蕉 、 王梨 、 赤糖 、 松梧\siong5-ngoo5\ {檜木} ， 交換 日本的 紡織 用品 、 農具 、 五金 、 杉仔
＊ 弓蕉 貿易 一九 六空 年代 發展 了 上好
＊ 臺灣 弓蕉 占 日本 市場 的 90 pha1 變 1 pha1

◎ 無法度 維持 銷路 的 原因
為啥物 臺灣 的 弓蕉 ， 無法度 維持 佇 日本 遮 好 的 銷路 原因 ， 當然 有 濟濟 種 。
＊ 一九 六三 年 ， 日本 弓蕉 貿易 自由化\tsu7-iu5-hua3\
一九 六三 年 的 時陣 ， 日本的 弓蕉 開始 貿易 自由化 ， 𪜶 決定 欲 對 其他 的 國家 ， 進口 一寡 弓蕉 。
＊ 高雄 旗山 青果 合作社 理事 主席 #吳振瑞#
一九 六空 年代 的 時陣 ， 咱 臺灣 的 弓蕉 賣 到 日本 ， 賣 到 發展 遮爾仔 好 ， 有 一个 足 重要 的 原因 ，
就是 彼个 時陣 ， 高雄 旗山 有 一个 青果 合作社 ， 這个 合作社 佮 日本 彼爿 ， 合作 非常 非常 好 ，
因為 理事 主席 #吳振瑞# 先生 ， 伊 知影 日本 的 文化 ， 閣 為 彼个 時陣 種 弓蕉 的 農民 ， 爭取 著 五五 制 。
＊ 替 農民 爭取著 五五 制 予 臺灣 弓蕉 佇 日本 有 市場
彼个 時陣 種 弓蕉 ， 農民 攏 會當 趁著 錢 ， 發展 甲 真好 ， 予 咱 臺灣 的 弓蕉 ， 佇 日本 有 市場 。
遮 好 的 光景 ， 繼續 落去 ， 毋知 偌好 ？
＊ 煞 予 當時 的 國民黨 政府 定罪 坐監
但是 彼个 時陣 ， 發生 一件 足 有名 的 代誌 ， 有 真濟 人 共 講做 是 青果 合作社 事件 ，
嘛 有人 講 是 金 碗 案 等等 。
這个 案 是 按怎 講 ？
就是 講 發展 甲 遮爾 好 的 市場 ， 彼个 時陣 ， 吳 主席 煞 予 當時 的 國民黨 政府 欲 共 定罪 ， 定 啥物 罪 ？
吳 主席 彼个 時陣 ， 有 一个 活動 ， 做 真濟 金 碗 佮 金 盤仔 ， 講 伊 是 欲 貪汙 、 圖利 、 背信 等等 ，
所以 用 這款 的 罪名 ， 共 伊 定罪 ， 這位 吳 先生 就去 坐監 矣 。
＊ 臺 日 貿易 關係 斷去 ， 出口量\tshut4-khau2-liong7\ 大 落 ， 弓蕉 王國 崩去
按呢 落去 了後 ， 遮爾仔 重要 的 人 ， 入去 坐監 了後 ， 咱 臺 日 貿易 關係 斷去 ， 出口量 大落\tua7-loh8/tua7-lak8\ ，
弓蕉 王國 崩去 。 這 實在是 非常 無彩 的 代誌 。

這个 青果 合作社 事件 ， 到今 ， 逐家 攏 已經 認為 這 絕對 是 一个 冤案 ， 這馬 有 真濟 作品 、 一寡 資料 ， 攏 會當 看著 這件 代誌 背後 的 一寡 原因 。 希望 這款 予人 遺憾 的 代誌 ， 毋通 閣來 發生 。
咱 臺灣 的 弓蕉 真正 又閣 甜 ， 又閣 芳 ， 嘛 希望 咱 臺灣 的 弓蕉 閣一擺 拍開 市場 ， 予 全世界 的 人 攏知影 ， 臺灣 的 弓蕉 有 偌爾仔 好食 。

◎ 語詞
． 松梧\siong5-ngoo5\ ： 「ひのき」「hinoki」 檜木 ， 佮 天頂 的 嫦娥\siong5-ngoo5\ 仝 音 。
． 弓蕉\kin1-tsio1/king1-tsio1/kim1-tsio1\ ：
規 弓 來講 ， 是 弓蕉\king1-tsio1\ 。
這馬 聽著 講 清楚 的 king1 蕉 敢若 較少 矣 ， 逐家 攏 講 kin1 蕉 較濟 。
 kim1 蕉 ， 是 黃金 的 kim1 蕉 。
這 三 種 攏 有人 講 ， 這馬 講 第二 種 的 人 上濟 。

＊ 弓蕉 的 單位 量詞\liong7-su5\ ： 逐家 愛 做伙 開喙 來 練習 。
． 一子\tsit8-ji2/tsit8-li2\ ： 《 教典 》 {計算 香蕉 的 單位 ， 等 同 於 根} 。
例 ： 一子 弓蕉|tsit8-ji2 kin1-tsio1| 。
． 一莢\tsit8-ngeh4/tsit8-ngueh4/tsit8-kueh4/tsit8-gueh4\ ： 有 這 四 種 的 腔口差 。
． 一枇\tsit8-pi5\ ： 幾若 莢 ， 就是 咱 去 菜市仔 買 的 時陣 ， 彼 一枇 ， 這 一枇 。
． 一弓\tsit8-king1\ ： 規个 猶未 切割 ， 佇咧 樹仔 頂 的 ， 就是 一弓 。
佇 樹仔 頂 的 → 一弓 。
佇 菜市仔 的 → 一枇 。
佇咧 恁兜 ， 佇咧 你 手頭 的 → 一莢/一子 。

． 勼\kiu1\ ： 弓蕉 有當時仔 拄著 病蟲害 ， 可能 會 勼去 。
較 文言音 的 講法 講 萎縮\ui2-sok4\ ， 較 白話 就是 勼\kiu1\ 。
． 繁殖\huan5-sit8\ ： 弓蕉 著病 了後 ， 佳哉 閣有 一欉 留落來 ， 閣 繼續 繁殖 。
這 是 較 文言 書面語 ， 招 逐家 來 讀 這个 音 繁殖\huan5-sit8\ 。
較 口語 的 ， 就是 生湠\senn1-thuann3/sinn1-thuann3\ 。
． 拚俗\piann3-siok8\ ： 弓蕉 若 佇 市場 內 ， 若 拚俗 ， 可能 市場 就會 崩去 。
 俗\siok8\ ← → 貴\kui3\ ， 這 是 相對的 。
拚\piann3\ ， 就是 逐家 攏咧 搶 ， 拚 俗價\siok8-ke3\ ， 按呢 價數 一直 刣 落去 ， 真 無好 。
{撿 便宜} → 咱 欲 貪俗 ， 咱 就去 揣 彼種 欲 拚 俗價 的 。
貪俗 ， 講起來 敢若 較 貪心 的 感覺 ， 咱 嘛 會使 講是 趁俗\than3-siok8\ 。
． 紡織\phang2-tsit4\ ： 予 逐家 了解 發音 。

三 、 看 戲齣\hi3-tshut4\ 講 臺語
◎ 這溪無魚別溪釣\tsit4-khe1-bo5-hi5-pat8-khe1-tio3/tsit4-khue1-bo5-hi5-pat8-khe1-tio3\
意思 是 遮 無 通好 趁食 ， 我 來 別位 趁食 ， 抑是 佇 這搭 拄著 啥物 問題 ，
無法度 解決 ， 我 來 想講 有 其他 的 路 通行 無 ？
毋通 一直 守 佇咧 遐 ， 無欲 振動 。
這 就是 咱 臺灣人 的 精神 。 去到 佗 ， 咱 拄著 困難 ， 無要緊 ， 咱 閣 揣 別位 ，
閣來 處理 ， 閣 揣 其他 的 出路 。

◎ 明知影 人 咧 做月內|bing5-tsai1-iann2 lang5 leh4 tso3-gueh8-lai7/bing5-tsai1-iann2 lang5 leh4 tsue3-geh8-lai7|
你 煞 來 共人 拍 房門|li2 suah4 lai5 ka7 lang5 phah4 pang5-mng5|
． 兩句 有 句 的 重點 ： 第一 句 明知影 ， 第二 句 煞 來 按怎 。
拄仔好 這 重點 的 意思 會當 共 這个 句 ， 予 咱 閣較 了解 。
就是 講 都 毋是 毋知 啊 ， 你 都 明知影 。
明明 就是 這款 的 情形 ， 咱 應該 愛 按呢 做 ， 結果 你 煞是 用 另外 一種 做法 。
可能 顛倒 去 侵犯 著 別人 ， 干擾 著 別人 ， 影響 著 別人 等等 。
． 做月內 的 人 ， 是 需要 較 靜 的 ， 愛 靜養 ， 愛 顧 身體 。 意思 是講 愛 安靜 ，
袂使 去 干擾 。
拍 房門 ， 伊 是 咧 形容 講 雄雄 按呢 phong2 ！ phong2 ！ phong2 ！ 去 共人 吵 ，
敢若 較 歹 ， 抑是 講 較 兇狂\hiong1-kong5 彼種 感覺 。

2019 . 10 . 24 《 臺語 講 世事 》 ： 臺灣 文化 日
一 、 看 新聞 講 臺語 ： 臺灣 文化 日 暗會\am3-hue7\ ， 白色恐怖 演 予 你 知
＊ 翻譯
第 1 句 ：
華語 ： {好 幾十 位 原住民 的 朋友 ， 穿著 傳統 的 服飾 ， 手 拉著 手 ， 唱起 傳統 歌謠 ，用 熱鬧 的 原住民 歌 ， 為 晚會 揭開 序幕} 。
臺語 ： 幾若十 位 原住民 朋友|kui2-na7-tsap8 ui7 guan5-tsu7-bin5 ping5-iu2|
穿 𪜶 的 傳統 服裝|tshing7 in1 e5 thuan5-thong2 hok8-tsong1|
手牽手 ， 唱 𪜶 的 傳統 歌謠|tshiu2-khan1-tshiu2 , tshiunn3 in1 e5 thuan5-thong2 kua1-iau5|
用 鬧熱 的 原住民 歌聲|iong7 lau7-jiat8 e5 guan5-tsu7-bin5 kua1-siann1/iong7 lau7-liat8 e5 guan5-tsu7-bin5 kua1-siann1|
為 暗會 開場|ui7 am3-hue7 khui1-tiunn5|
﹡ 有 幾个 語法 的 問題 愛 注意 ：
華語 有 {穿著 、 拉著 、 唱起} ， 若 你 講 照 字 讀 ， 袂使 。
咱 只要 講 穿 啥物 就好 ， 唱 啥物 ， 手牽手 ， 毋免講 牽 “ 著 ” 手 ，
 手牽手 就 已經 有 牽著 矣 ， 無可能 牽 無著 。
這句 就是 共 逐家 講 ， 講 咱 毋通 受 華語 的 影響 ， 逐字 攏欲 共 翻譯 ， 按呢 是 毋著 的 。
﹡ {為 晚會 揭開 序幕} → 為 暗會 開場 。
暗會\am3-hue7\ ， 算是 新的 臺語詞 。 可能 對 暗安 來 的 。
有人 講 恁 臺語 敢有 早安 、 午安 、 暗安 ？
#豐惠# 老師 講 ： 無 。 
這馬 就是 講 欲 按怎 請安 ？
本來 咱 講 𠢕早 ， 欲 睏 就 講 好 來 睏 ，
你 若欲 講 較 雅氣 ， 你 欲 講 希望 你 睏眠 誠 好勢 。 ， 抑是 講 你 有 一个 好 眠夢 。 
極加 是 按呢 。 一般 無 ， 一般 咱 厝內 是 袂 按呢 講 。

第 2 句 ：
華語 ： {把 過去 的 白色恐怖 歷史 ， 用 行動劇 展示 ， 劇中 描述 許多 人 ， 無辜 被 抓 ， 因為 關 太 久 ， 出獄 後 連 母親 都 不認得}
臺語 ： 共 過去 的 白色恐怖 歷史|ka7 kue3-khi3 e5 peh8-sik4-khiong2-poo3 lik8-su2|
用 劇齣 演 予 你 知|iong7 hi3-tshut4 ian2 hoo7 li2 tsai1|
真濟 人 無張無持 [[予人]] 掠去|tsin1-tse7 lang5 bo5-tiunn1-bo5-ti5 hoo7-lang5 lian8-khi3|
因為 關 傷久|in1-ui7 kuainn1 siunn1 ku2|
出獄 了 連 阿母 嘛 袂認得 家己|tshut4-gak8 liau2 lian5 a1-bu2 ma7 be7-jin7-tit4 ka1-ki7|
﹡ {無辜} → 真 冤枉 ， 抑是 講 真 枉屈\ong2-khut4\ 。
嘛 會當 直接 講 彼个 字 ， 文言音 的 講法 無辜\bu5-koo1\ 。
{無辜 被 抓} → 無張無持 [[予人]] 掠去 。 這 嘛是 一種 差不多 意思 。
當然 一定 是 也 無 做 啥物代誌 ， 哪會 想著 會 去 [[予人]] 掠去 ， 嘛是 形容 。
 無張無持 就是 表示 你 無想著 ， 雄雄 按呢 ， 這 嘛是 一種 寫法 。
﹡ {出獄 後 連 母親 都 不 認得} → 出獄 了後 ， 連 阿母 嘛 袂認得 家己 。
有的 政治犯 確實 是 按呢 ， 關 傷久 ， 阿母 思念 伊 ， 攏 見 袂著 人 。
落尾 阿母 失智 ， 見著 家己 的後生 ， 真正 袂認得 。

第 3 句 ：
華語 ： {為 臺灣 長遠 未來 而 努力 ， 希望 以 嚴肅 的 態度 ， 致 力 縮短 族群 間 的 差異 ， 整合 國民 意識 ，創造 國家 共同 的 價值 核心} 。
臺語 ： 為 臺灣 長久 的 未來 拍拚|ui7 Tai5-uan5 tng5-ku2 e5 bi7-lai5 phah4-piann3|
用 嚴肅 的 態度|iong7 giam5-siok4 e5 thai3-too7|
欲來 縮小 族群 之間 的 差別|beh4 lai5 sok4-sio2 tsok8-kun5 tsi1-kan1 e5 tsha1-piat8|
揣著 共識|tshue7-tioh8 kiong7-sik4|
予 國家 的 人民 有 共同 的 核心 價值|hoo7 kok4-ka1 e5 jin5-bin5 u7 kiong1-tong5 e5 hik8-sim1 ke3-tat8|
﹡ 主要 有一寡 字詞 ， 可能 愛 注意 伊 的 發音 ， 愛 共 逐家 提醒 一下 。
． 嚴肅\giam5-siok4\ ： 嚴\giam5\ 的 ” (g) ” ， 肅\siok4\ 有 入聲 ” (k) ” 。
這 算做 是 華語 無 的 物件 。
． 族群\tsok8-kun5\ ： 族\tsok8\ 嘛是 有 入聲 ” (k) ”
． 差別\tsha1-piat8\ ： 別\piat8\ 嘛是 有 入聲 ” (t) ”
． 共識\kiong7-sik4\ ： 識\sik4\ 嘛是 有 入聲 ” (k) ”
． 核心\hik8-sim1\ ： 核\hik8\ 嘛是 有 入聲 ” (k) ”
． 價值\ke3-tat8\ ： 值\tat8\ 嘛是 有 入聲 ” (t) ”
入聲 是 咱 臺語 的 發音 內面 ， 足 重要 足 重要 的 物件 ， 一定 愛 會記得 。
入聲 咧 寫 的 時陣 ， 有的 後壁 是 ” (k) ” 尾 ， 是 舌根 的 ， ” (p) ” 尾 ， 是 合脣 的 。
” (t) ” 尾 ， 是 舌尖 的 ， ” (h) ” 尾 ， 是 喉窒音\au5-that4-im1\ 。

第 4 句 ：
華語 ： {臺灣 要 形塑 一個 正常 獨立 的 國家 ， 透過 文化 的 深根 ， 把 文化 當做 我 們 的 桶箍 ，改造 文化 的 轉型 正義}
臺語 ： 臺灣 欲 成做 一个 正常 獨立 的 國家|Tai5-uan5 beh4 tsiann5-tso3 tsit8-e5 tsing3-siong5 tok8-lip8 e5 kok4-ka1/Tai5-uan5 beh4 tsiann5-tsue3 tsit8-e5 tsing3-siong5 tok8-lip8 e5 kok4-ka1|
愛 閣較 深入 來 發展 咱的 文化|ai3 koh4-khah4 tshim1-jip8 lai5 huat4-tian2 lan2-e5 bun5-hua3|
共 伊 當做 桶箍|ka7 i1 tong3-tso3 thang2-khoo1/ka7 i1 tong3-tsue3 thang2-khoo1|
進行 文化 的 轉型 正義|tsin3-hing5 bun5-hua3 e5 tsuan2-hing5 tsing3-gi7|
﹡ {成為} → 成做\tsiann5-tso3/tsiann5-tsue3\ 是 正式 的 講法 ，
當然 嘛有 可能 有的 人 無一定 用 這个 詞 。 因為 足濟 臺語 的 詞 ， 各種 講法 ，
有時仔 有的 人 幾若 款 攏 有 咧 用 ， 有的 人 干焦 用 某 一款 ， 有的 人 可能 用 其中 幾 款 ，
這 是無 一定 。
 成做\tsiann5-tso3/tsiann5-tsue3\ 敢是 對 教會 來 的 字 ？
目前 看起來 ， 文獻 上 是 按呢 無毋著 ， 成做 啥 是 教會內 足濟 、 足 四常 的 一个 詞 ，
但是 一般來講 ， 嘛 無一定 干焦 教會 咧 用 ， 只是 講 多數 。
﹡ 這个 愛 嘛是 咱 足 臺語 的 詞 ， 就是 必須 愛 按怎 ， 一定 按怎 。

第 5 句 ：
華語 ： {對 臺灣 國家 基本 發展 法 ， 文化 政策 跟 古蹟 保留 的 推動 ， 都 要 銘記 臺灣 對 文化 的 重視}
臺語 ： 對 臺灣 國家 基本 發展 法|tui3 Tai5-uan5 kok4-ka1 ki1-pun2 huat4-tian2-huat4|
到 文化 政策 的 制定 、 古蹟 保留 的 推捒|kau3 bun5-hua3 tsing3-tshik4 e5 tse3-ting7 , koo2-tsik4 po2-liu5 e5 tshui1-sak4|
攏愛 會記得 重視 文化|long2-ai3 e7-ki3-tit4 tiong7-si7 bun5-hua3|
﹡ 這句 嘛是 有一寡 字 的 發音 ， 共 逐家 提醒 一下 。
． 政策\tsing3-tshik4\ ： 策\tshik4\ 入聲 ， 舌根 的 。
． 制定\tse3-ting7\ ： 制\tse3\ ， 可能 有人 毋知影 這字 是 ” tse3 ” ， 烏白 唸 。
例 ： 制服\tse3-hok8\ 、 制定\tse3-ting7\ 。
． 古蹟\koo2-tsik4\ ： 蹟\tsik4\ 入聲 ， 舌根 的 。
． 推捒\tshui1-sak4\ ： 嘛 有人 講 推捒\thui1-sak4\ 。
有人 認為 講 推\tshui1\ 較有 (push) 的 感覺 。 攏 有人 講 。
 捒\sak4\ 嘛是 入聲 ， 有 ” (k) ” 。

二 、 講 予 你 知 ： 臺灣 文化 日
臺灣 文化 日 是 佇 十月 十七 號 。 敢有 這个 日子 ？ 這个 日子 是 按怎 來 的 ？
◎ 臺灣 文化 日
＊ 兩千 空一 年 ， 陳水扁 總統 宣佈 制定 的
但是 制定 了後 ， 尾仔 有 政黨 輪替 ， 所以 臺灣 文化 日 有 恬靜 一段 時間 。
＊ 這幾冬 文化部 𤆬頭 ， 組織 臺灣 文化 日 推動 小組 
＊ 舉辦 影展 、 音樂會 ， 古蹟 文化 場所 免費 開放 參觀
＊ 透過 政府 資源 的 支持 ， 民間 文化 袂 斷根

◎ 推捒 臺灣 文化 日 的 臺灣 文化協會 
＊ 一九 二一 年 十月 十七 創立
＊ 蔣渭水 結合 醫學生 、 留學生 ， 佮 本土 智識 份子 共同 成立
佇 日本時代 ， 蔣渭水 結合 醫學生 、 留學生 ， 佮 本土 智識 份子 共同 成立 。
因為 彼个 時陣 ， 臺灣 社會 確實 講 ， 智識 猶 無夠 ， 希望 透過 這个 協會 ，
希望 臺灣 社會 有 閣較 濟 的 現代 公民 ， 應該 愛 有 的 智識 。
＊ 辦 報紙 、 放送 電影 ， 辦 文化 學仔 、 講演 團
＊ 主張 臺灣 是 臺灣人 的 臺灣 
這 是 頭一个 欲 予 臺灣人民 現代 意識 的 一个 運動 。 上蓋 重要 的 ， 是 透過 這款 運動 ， 這款 協會 ，
建立 觀念 ， 就是 主張 臺灣 是 臺灣人 的 臺灣 。
這 相 對應 的 是 日本人 ， 因為 彼个 時陣 ， 是 日本時代 。

◎ 組織 受著 打擊
遮爾 重要 的 臺灣 文化協會 ， 一開始 都 針對 一寡 歷史 、 法律 、 衛生 、 經濟 等等 的 主題 ， 予 較濟 的 公民 意識 ， 慢慢仔 民族 覺醒 又閣 開始 。
＊ 覺醒 色彩 的 運動 ， 予 日本 殖民 政府 非常 鑿目
𪜶 主張 臺灣 是 臺灣人 的 臺灣 這款 覺醒 的 色彩 ， 予 日本 殖民 政府 非常 鑿目 ， 一定愛 來 阻擋 。
＊ 一九 二三 年 一月 ， 用 治安 警察 法 鎮壓 民眾 運動
因為 彼个 時陣 ， 臺灣 上 衝 的 運動 ， 是 希望 臺灣 議會 設置 請願 運動 ，
有 濟濟 的 臺灣 文化協會 的 頭人 來 參與 。
日本 政府 就 用 這个 法律 ， 欲來 共 真濟 內面 的 頭人 攏 共 掠起來 。
本來 想講 這个 法 做 落去 了後 ， 是毋是 協會 的 臺灣 議會 運動 ， 會 消滅 去 ， 結果 無 ，
愈來愈 濟 人 有 這个 覺醒 。
＊ 一九 二七 年初 ， 文化協會 分裂
因為 路線 的 問題 ， 有的 人 講 咱 莫 行 政治 ， 有的 人 講 咱 應該 愛 行 政治 ， 文化協會 分裂 。
＊ 蔡培火 、 蔣渭水 組成 臺灣 民眾 黨
分裂 了後 ， 咱 就 看著 蔡培火 、 蔣渭水 就 組成 臺灣 民眾 黨 。
＊ 一九 三一 年 臺灣 民眾 黨 [[予人]] 禁 、 散陣
因為 濟濟 的 問題 ， 包括 臺灣 民眾 黨 𪜶 的 路線 嘛 出現 問題 ， 到 一九 三一 年 彼个 時陣 ，
規个 日本 的 軍國 主義 愈來愈 起來 ， 規个 打壓 嘛 愈來愈 強 ，
佇咧 一九 三一 年 ， 臺灣 民眾 黨 [[予人]] 禁 、 散陣 落去 矣 。

臺灣 文化協會 佇咧 咱 日本時代 ， 所做 的 真濟 代誌 ， 以 這馬 的 角度 來看 ， 當然 這 是 一段 真 重要 的 歷史 ， 到底 彼个 時陣 𪜶 做了 著 ？ 抑是 毋著 ？ 啥物款 的 代誌 ， 咱 愛 來 改進 ， 啥物款 的 代誌 ， 咱 愛 繼續 做 落去 ， 這 攏是 咱 每一个 臺灣人 應該 用心 來 考慮 的 。
今仔日 介紹 的 臺灣 文化 日 ， 就是 因為 十月 十七 號 ， 是 臺灣 文化協會 成立 的 日子 。

◎ 語詞
． 共識\kiong7-sik4\ ： 有一寡 漢字 ， 咱 提來 照 讀 的 ， 有 袂少 是 對 日語詞 借來 的 。
強調 有一寡 入聲 的 發音 愛 注重 。
像 啥物 識 、 意識 、 啥物 識 ， 這種 足濟 攏是 日語詞 直接 ，
咱 讀 漢字 的 臺語 發音 ， 𪜶 讀 家己 的 日文 音 。
． 恬靜\tiam7-tsing7\ ： 恬\tiam7\ 佮 靜\tsing7\ ， 其實 是 仝款 意思 。
有時仔 ， 咱 臺語 有 一款 類似 這種 詞 ， 就是 兩个 仝 意思 的 字 ， 鬥做伙 ，
變做 另外 一个 詞 。 恬 就是 靜 ， 靜 就是 恬 ， 鬥做伙 變做 恬靜 。
． 𤆬頭\tshua7-thau5\ 。
． 向望\ng3-bang7\ ： 向\ng3\ 佮 望\bang7\ 攏是 白話音 。
 我 望 你 按怎 佮 我 向 你 按怎 ， 嘛是 仝 意思 。
． 古蹟\koo2-tsik4\ ： 蹟\tsik4\ 正爿 是 責任 的 責\tsik4\ 。
有 幾字 漢字 的 正爿 ， 是 責任 的 責\tsik4\ ， 攏是 tsik4 的 音 ，
成績 的 績\tsik4\ 。
． 斷根\tng7-kin1/tng7-kun1\ ： 斷\tng7\ 是 白話音 ， 伊 嘛是 有 幾若个 音 。
 斷\tuan7\ ， 像講 判斷\tuan3\ ， 第 三 聲 的 。
根\kin1\ ， 根\kun1\ ， 是 腔口差 。
． 放送\hong3-sang3\ ： 節目 愛 放送 。 這 嘛是 日語 借來 用 的 。
以早 講 「hosokyoku」 ， 就是 廣播 電臺 的 意思 ， （N H K） 就是 放送局 。
． 學仔\oh8-a2\ ： 毋是 食 的 芋仔\oo7-a2\ ， 嘛 毋是 食 的 蚵仔\o5-a2\ 。
這个 學仔\oh8-a2\ 就是 算做 較 小型 的 學校 ， 抑是 講 咧 開班 的 意思 。
． 啟蒙\khe2-bong5\ ： 主要 是 彼个 字 愛 按呢 唸 。
． 鑿目\tshak8-bak8\ ： 足 鑿 的 ， 其實 是 這个 漢字 鑿 ， 毋是 刺 。
 刺\tshi3\ ， 抑是 刺\tshiah4\ ， 無 tshak8 的 音 。
． 漚步\au3-poo7\ ： 一般 本來 是 咧 講 菜蔬 果子 欲 爛去 ， 彼 叫做 漚\au3\ 。
落尾 咱 攏會 去 講 無好 的 物件 ， 嘛是 按呢 講 。
． 可比\kho2-pi2\ ： 咱 普通時 定定 咧 講 舉 一个 例 來講 ， 譬如 講 按怎 。
嘛 會當 講 可比 講 按怎 。
這馬 逐家 攏 講 譬如 講 ， 彼是 較 文言 ， 嘛是 會使 。
較 白話 的 講法 可比 講 按怎 按怎 。 親像 ， 若像 的 意思 。

三 、 看 戲齣\hi3-tshut4\ 講 臺語
◎ 人生在世 ， 袂輸 草木 一生|jin5-sing1-tsai7-se3 , be7-su1 tsho2-bok8 it4-sing1/lin5-sing1-tsai7-se3 , be7-su1 tsho2-bok8 it4-sing1|
主要 是 欲 予 逐家 看著 咱 戲劇 內底 ， 真濟 人 講話 內底 ， 文言音 成語 的 讀法 就會 出來 ，
表示 講 文音 到 白音\peh8-im1\ 這个 物件 ， 其實 是 愈來愈 濫 鬥陣 。
當然 有時陣 ， 過去 有一寡 漢學仔 的 教育 環境 有關係 ， 所以 講 定定 唸 一寡 這種 成語 ，濫 佇 白話 內底 。
 人生在世 ， 草木 一生 攏是 文言音 ， 袂輸\be7-su1\ 是 白話音 ， 口語 的 。

． 草木 ， 可比 講 若親像 是 足 無啥物 貨 、 無啥 價值 、 無啥 氣力 的 一个 物件 ，
意思 就是 講 人 佮 草木 仝款 ， 是 一種 感慨 。

◎ 目今 錢 做人|bak8-kim1 tsinn5 tso3-lang5|
無 共 烏西 ， 伊 會 刊 甲 遮 大 篇|bo5 ka7 oo1-se1 , i1 e7 khan1 kah4 tsiah4 tua7 phinn1|
． 目今\bak8-kim1\ ： 就是 當今 ， 抑是 講 這馬 這个 時陣 彼个 意思 。
． 烏西\oo1-se1\ ： 這 嘛是 日語詞 來 的 。
你 提錢 ， 抑是 提 啥物 好空 的 ， 予 有 權力 的 人 ， 請 伊 做 啥物代誌 。
． 歪哥\uai1-ko1\ ： 提 人 的 錢 。
《 教典 》{貪汙 或 以 不正當 的 手法 取得 利益 或 財物} 。
． 刊\khan1\ ： 用 新聞 ， 抑是 報紙 ， 啥物 廣告 ， 攏 用 刊 的 。
我 用 這 面冊 ， 咱 會當 講 刊 面冊 。

2019 . 10 . 31 《 臺語 講 世事 》 ： 貼圖\tah4-too5\ 的 發展
一 、 看 新聞 講 臺語 ： 貼圖 好市草 ， 創作者 分享 生活
＊ 翻譯
第 1 句 ：
華語 ： {誇張 大濃妝 ， 復古 半屏山 ， 配上 倯 閣 有力 的 對白}
臺語 ： 粉 抹 甲 厚 厚 厚|hun2 buah4 kah4 kau9 kau7 kau7|
頭毛 電 予 膨 膨 膨|thau5-mng5 tian7 hoo7 phong3 phong3 phong3| ,
閣 添 一句 倯 閣 有力 的 話|kho1 thinn1 tsit8-ku3 song5 koh4 u7-lat8 e5 ue7|
﹡ {誇張 大 濃妝} → 粉 抹 甲 厚 厚 厚 。
有的 人 若 閣較 譀 的 ， 可能 會 用 糊 的 → 粉 共 糊 甲 厚 厚 厚 。
 抹 甲 按怎 、 電 予 按怎 是 咱 足 臺語 的 句型 。
﹡ 三 字 三 連音 ， 厚 厚 厚 佮 膨 膨 膨 拄仔好 是 兩 類 ， 聲調 無仝款 。
膨 膨 膨 phong3 phong3 phong3 ： 一般 變調 ， 攏是 照 按呢 變 的 。
一字 是 膨\phong3\ ， 本調 是 第三 調 。
兩 字 是 膨膨\phong3-phong3\ ， 頭前 彼字 愛 變調 ， 變做 第二 調 。
三 字 膨 ， 頭前 兩 字 攏 變 仝款 的 ， 攏 變做 第二 調 。
厚 厚 厚 kau9 kau7 kau7 ：
 厚\kau7\ 這字 的 本調 是 第 七 調 ， 本來 愛 變調 ， 是 變 第三 調 。
兩 字 是 厚厚\kau7-kau7\ ， 頭前 彼字 變做 第三 調 。
三 字 厚 毋是 變做 kau3 kau3 kau7 （ ← 讀音 ） ，
變做 kau9 kau7 kau7 ， 第一 字 會 變 第 九 聲 ， 中升調 ， 懸 起去 。
三 字 三 字 的 變調 有 這款 的 方式 ， 兩 類 。
﹡ 添\thinn1\ 這字 這馬 嘛 足濟 人 袂曉 用 ， 攏 用 加\ke1\ 、 加\ka1\ 。
 添 嘛是 一種 ， 加添\ke1-thinn1 的 意思 。 添\thinn1\ 是 白話音 。
例 ： 這 電鍋 內面 ， 水 閣 共 添 一寡 ， 予 伊 繼續 閣 炊 一下 。
﹡ 倯 閣 有力|song5 koh4 u7-lat8| ： 倯\song5\ 是 這字 漢字 。

第 2 句 ：
華語 ： {從 拍片 轉戰 貼圖 創作 ， 畫 的 是 個人 心聲 ， 卻 意外 引發 廣大 女性 共鳴}
臺語 ： 對 拍片 改途 做 貼圖 創作|tui3 phah4-phinn3 kai2-too5 tso3 tah4-too5 tshong3-tsok4|
共 家己 的 心內話 畫出來|ka7 ka1-ki7 e5 sim1-lai7-ue7 ue7-tshut4-lai5|
煞 予 濟濟 查某人 感覺 有 仝心|suah4 hoo7 tse7-tse7 tsa1-boo2-lang5 kam2-kak4 u7 kang5-sim1/suah4 hoo7 tsue7-tsue7 tsa1-boo2-lang5 kam2-kak4 u7 kang5-sim1|
﹡ {轉戰} → 改途\kai2-too5\ ， 就是 換頭路 。 改 佗一 途 。
例 ： 你 是 食 佗一 途 ？ 你 做 這途 。 你 做 佗一 途 ？
﹡ {心聲} → 心內話\sim1-lai7-ue7\ 。
﹡ {廣大 女性} → 濟濟 查某人 。
咱 普通時仔 講 這 物件 足濟 的 。 就是 這个 漢字 濟\tse7/tsue7\ 。
有 真濟 人 可能 記袂起來 ， 若是 受 華語 影響 ， 定定 會 講著 一个 成語
 人才 濟濟\jin5-tsai5 tse7-tse7/lin5-tsai5-tsue7-tsue7\ ， 就是 這字 濟 。
﹡ {有 共鳴} → 有 仝心\u7 kang5-sim1\ 。

第 3 句 ：
華語 ： {那個 時候 就 剛 離職 ， 所以 真的 還 滿 廢 的} 。
臺語 ： 彼陣 都 拄仔 辭頭路|hit4-tsun7 to1 tu2-a2 si5-thau5-loo7|
有影 不止仔 荏懶|u7-iann2 put4-tsi2-a2 lam2-nua7|
﹡ {廢} → 就是 荏懶\lam2-nua7\ 的 一種 狀態 。
啥 攏 無愛 做 ， 都 躽\nua3\ 佇咧 遐 ， 這 就是 荏懶 。
﹡ {耍廢} → 咱 會當 講 激荏懶\kik4-lam2-nua7\ 。 佇咧 厝裡 激荏懶 。
﹡ {就 剛 離職} → 都 拄仔 辭頭路 。
拄仔 的 仔\a2\ 有 變調 、 無 變調 ， 意思 無仝款 。
拄仔 辭頭路|tu2-a2 si5-thau5-loo7| ：
a . 有 變調 ： 最近 無偌久 的 時間 ， 可能 一禮拜 前 ， 抑是 兩工 前 ， 無 講 蓋 精確 ，
一定 是 無蓋 久 ， 幾工仔 。
a . 無 變調 ： 可能 三 分鐘 進前 。

第 4 句 ：
華語 ： {不管 是 走 無厘頭 搞笑 路線 ， 還是 療癒系 的 可愛 動物 畫風}
臺語 ： 毋管 是 捎攏無 的 笑詼款|m7-kuan2 si7 sa1-long2-bo5 e5 tshio3-khue1-khuan2|
抑是 撫 心肝 的 古錐 動物 風格|iah4-si7 hu1-sim1-kuann1 e5 koo2-tsui1 tong7-but8 hong1-keh4|
﹡ {無厘頭} → 捎攏無 ， 毋知 咧 舞 啥 ， 毋知 咧 創啥 。
﹡ {搞笑路線} → 笑詼款 。
 啥物款 的 款\khuan2\ 嘛是 足 臺語 的 ， 啥物 型 的 意思 。
例 ： 你 煮 這 物件 ， 好食款 。
你 這款 物件 ， 閣有 咧 賣 無 ？
﹡ {療癒系} → 撫心肝\hu1-sim1-kuann1\ ， 共 你 的 心肝 撫撫咧 。
撫撫咧\hu1-hu1-leh4\ ， 就是 這个 撫\hu1\ 漢字 ， 毋是 呼吸 的 呼\hoo1\ 。

第 5 句 ：
華語 ： {養活 五十二 萬 貼圖 創作者 ， 如果 加入 周邊 商品 的 業績 ， 收益 超乎想像}
臺語 ： 予 五十二 萬 貼圖 創作者 有 飯 通食|hoo7 goo7-tsap8-ji7 ban7 tah4-too5 tshong3-tsok4-tsia2 u7 png7 thang1 tsiah8/hoo7 goo7-tsap8-li7 ban7 tah4-too5 tshong3-tsok4-tsia2 u7 png7 thang1 tsiah8|
若 共 授權 商品 的 業績 算 入來|na7 ka7 siu7-khuan5 siong1-phin2 e5 giap8-tsik4 sng3-jip8-lai5/na7 ka7 siu7-khuan5 siong1-phin2 e5 giap8-tsik4 sng3-lip8-lai5|
𪜶 趁 偌濟 咱 想袂到|in1 than3 gua7-tse7 lan2 siunn7-be7-kau3/in1 than3 gua7-tsue7 lan2 siunn7-bue7-kau3|

二 、 講 予 你 知 ： 貼圖 從到今|tah4-too5 tsing5-kau3-tann1|
這馬 逐家 用 真濟 ， 足 占贏 的 通訊 軟體 ， 攏會 用著 貼圖 。
貼圖 伊 嘛有 伊 的 發展 歷史 。 貼圖 敢有 歷史 ？
◎ 貼圖 的 歷史
＊ 一九 八空 年 ， 美國 大學 的 (B B S)
咱 若 共 時間 搝 轉去 一九 八空 年代 ， 應該 算講 是 這馬 的 網路 進前 的 代誌 。
彼个 時陣 ， 美國 有一間 大學 號做(Carnegie1 Mellon1) {卡內基 梅隆} ，
這間 大學 內面 的 老師 佮 學生 ， 創 一个 線頂 的 公佈欄\kong1-poo3-nua5\ ， 號做 (B B S) 。
＊ 討論 代誌 ， 有人 講笑 ， 害人 誤會
本來 是 逐家 佇咧 頂懸 ， 討論 一寡 代誌 ， 有的 人 當然 就會 講耍笑 ， 但是 彼 攏是 文字 ，
咱 普通時仔 講耍笑 的 時陣 ， 可能 面 會 笑 抑是 按怎 ， 若是 干焦 文字 ，
逐家 都 毋知影 你 到底 是 講 正實 的 ， 抑是 咧 講耍笑 ， 所以 有人 會 誤會 ， 這个 時陣 欲按怎 ？
＊ 笑話 愛 做記號 ， 共 分 予 清
就 有人 建議 ， 講 你 若 咧 講耍笑 ， 你 愛做 一下仔 記號 ， 逐家 才 知影 你 是 咧 講耍笑 。
所以 講 講 笑話 ， 著愛 做記號 ， 共 分 予 清楚 。
＊ 電腦 科學家 （Scott Fahlman 建議 用 : -)
彼个 時陣 ， 𪜶 這間 學校 有 一位 教授 ， 伊 嘛是 一个 電腦 科學家 (Scott Fahlman) ，
伊 建議 用 啥物 符號 來 代表 你 咧 講耍笑 ？ 就是 這个 : -) ， 看起來 敢若 一个 笑面 ，
這个 符號 佇 彼个 時陣 ， 電腦 的 科技 會當 拍 會 出來 ， 三个 符號 合起來 敢若 一个 笑面 。
這个 符號 逐家 就 用 做 講 我 若講 這段 話 ， 後壁 有 加 一个 這號 符號 ， 就 表示 我 這馬 咧 講耍笑 。

◎ 對 表情 符號 到 貼圖
＊ 簡單 符號 → 細張 圖 → 大張 圖
慢慢仔 ， 簡單 的 符號 綴著 電腦 科技 愈來愈 厲害 ， 變做 細張 的 圖 ，
慢慢仔 又閣 變做 大張 的 圖 ， 愈 畫 愈 媠 。
＊ 通訊 軟體 使用者 佮意 用 貼圖
這馬 占贏\tsiam3-iann5\ 的 通訊 軟體 的 使用者 ， 攏 足 愛 用 的 。
＊ 有 貼圖 店仔 會使 買 佮 賣
而且 這个 軟體 的 經營者 誠 厲害 ， 伊 有 一个 貼圖 的 店仔 ， 會當 予 咱 去 揀 ，
看 你 欲 佗 一个 貼圖 ， 你 會使 買 ， 買 以外 ， 你 嘛 會當 賣 。
＊ 畫圖 的 超過 七萬 ， 交關 金額 十八 億
這馬 有 足濟 足濟 人 規氣 畫 貼圖 來 賣 ， 畫圖 的 人 已經 超過 七萬 人 矣 。
交關 的 金額 來到 十八 億 遮爾仔濟 矣 。

◎ 貼圖 的 功能
＊ 表達 比 文字 較 豐富 幼路 的 意思
貼圖 這馬 變做 是 一个 經濟 的 現象 ， 因為 咱 咧 使用 貼圖 的 時陣 ， 發現 一件 代誌 ，
這馬 真濟 人 ， 有的 可能 無愛 講 ， 但是 你 用 貼圖 表達 ， 比 文字 閣較 豐富 ， 又閣 幼路 的 意思 ，
因為 一張 圖 ， 尪仔 的 表情 ， 邊仔 閣 配 一寡 文字 ， 完全 都 會當 表達 你 彼陣 的 心情 。
所以 講 貼圖 非常 受 歡迎 ， 真濟 閉思\pi3-su3\ 的 人 ， 無啥 會曉 講話 ，
規氣 就 貼 一張 圖 ， 都 會當 完全 表達 伊 的 意思 。
＊ 品牌 、 政治人物 用來 盤撋
這馬 貼圖 有 真濟 品牌 ， 嘛有 出 家己 的 貼圖 ， 甚至 真濟 政治人物 ， 抑是 講 明星 等等 ，
會 出 家己 的 貼圖 ， 來 佮 民眾 盤撋 。
＊ 母語 團體 做 貼圖 捒 臺語文
咱 嘛 看著 真濟 母語 團體 利用 貼圖 ， 來 推捒 咱的 臺語文 。
因為 畫 一張 圖 ， 邊仔 閣 會當 寫 幾个仔 字 ， 母語 團體 所做 的 臺語 貼圖 ， 用 的 攏是 正體\tsiann3-the2\ 的 臺語文 。
＊ 用 母語 罔 畫 話
因為 咱 會當 用 母語 ， 罔 畫圖 ， 閣 會當 罔 講話 。
這 就是 這馬 貼圖 的 發展 ， 講予 逐家 了解 ， 後回 希望 逐家 咧 用 貼圖 的 時 ，
嘛愛 多多 利用 咱 臺語 的 貼圖 。

◎ 語詞
． 講耍笑\kong2-sng2-tshio3\ 、 講笑\kong2-tshio3\ 、 滾耍笑\kun2-sng2-tshio3\ 、 滾笑\kun2-tshio3\ 、 耍笑\sng2-tshio3\ ， 攏 有人 講 ， 有 真濟 種 講法 。
 講\kong2\ 到 滾\kun2\ ， 可能 有一寡 音變\im1-pian3\ 的 狀況 。
． 笑詼\tshio3-khe1/tshio3-khue1\ ： 講 一寡 笑詼 的 代誌 。
☉ 笑話\tshio3-ue7\ 佮 笑詼 有 啥物 差別 ？
有的 人 是 笑話 、 笑詼 濫 咧 用 ， 無 分甲 足 清楚 。
有的 人 是 分甲 較 清楚 ， 笑話 是 比較 較有 負面 的 意思 。
就是講 會 予人 恥笑\thi2-tshio3\ ， 抑是 講 會 予人 訕笑\suan1-tshio3\ 彼款 。
 笑詼 主要 攏是 講 心適 、 (humor) 這種 的 。
有的 人 講 這 兩種 用法 袂使 濫做伙 ， 但是 大部份 的 人 濫 咧 用 較濟 。
例 ： 你 莫 按呢 ， 別人 會 共 你 當做 笑話 ， 予人 看 笑話 。
． 笑談\tshiau3-tam5\ ： 這 是 文音 的 講法 。 笑\tshiau3\ 是 其中 一个 文言音 。
一般 攏是 變做 可能 有 一个 故事性\koo3-su7-sing3\ ， 抑是 有 一段 啥物 經歷 ， 會 予人 感覺 講 咧 開講 的 時 ，
提 出來 講 ， 有 可能 是 過去 發生 的 代誌 。
． 含笑花\ham5-siau3-hue1\ ： 笑\siau3\ 嘛是 其中 一个 文言音 。
 笑 有 三个 音 ， tshiau3 、 siau3 是 文言音 ， tshio3 是 白話音 。

． 交關\kau1-kuan1\ ： 咱 來去 貼圖 店仔 ， 佮 伊 交關 ， 買 貼圖 就是 交關 。
所以 就是 買物件 的 意思 。 這 是 對 日語詞 來 的 。
 交關 有淡薄仔 較有 情 的 感覺 ， 來去 共 伊 交關一下 ，
若是 會 用 這字 ， 咱 就 知影 彼个 頭家 可能 較 熟 的 ， 有 熟似 ，
就是 照顧 伊 的 生理 ， 當然 嘛是 去 共 看一下 ， 順紲 買物件 。
． 盤撋\puann5-nua2\ ： 真濟 人 用 貼圖 佮 咱 來 盤撋 。
敢若 人際 交流 、 交陪 的 工具 ， 嘛是 講 一種 表現 。
例 ： 你 來 佮 逐家 盤撋 一下 。
你 做生理 進前 ， 愛 盤撋 一下 ， 就是 這兩个 漢字 盤撋 。
音 愛 注意一下 ， 盤撋\puann5-nua2\ 。
 撋\nua2\ 就是 逐家 撋 鬥陣 ， 感情 閣較 好 。

． 話\ue7\ 、 講\kang2\ 、 破豆\pho3-tau7\ ： 算講 是 仝 意思 。 若 準講 有 小可 無仝 ，
Ａ 這个 破豆\pho3-tau7\ 較 用 佇咧 可能 無啥 主題 的 彼種 開講 ， 烏白講 ，
無一定 有 焦點 ， 凊彩 開講 。 啉茶 罔 破豆 。
有 地方差 ， 有的 所在 確實 無咧 用 破豆 ， 中南部 比較 較濟 。
Ｂ 講\kang2\ ： 是 開講 的 講\kang2\ ， 白話音 ， 講\kong2\ 是 文言音 。
咱 一般 會 分開 用 ， 比如講 講話\kong2-ue7\ ， 開講\khai1-kang2\ 。

三 、 看 戲齣\hi3-tshut4\ 講 臺語
◎ 我 喙 若有 遐 聖 ， 就 聽好 借人 生囝 矣|gua2 tshui3 na7-u7 hiah4 siann3 , to7 thing3-ho2 tsioh4-lang5 senn1-kiann2 ah4/gua2 tshui3 na7-u7 hiah4 siann3 , to7 thing3-ho2 tsioh4-lang5 sinn1-kiann2 ah4|
． 這 較 講笑的 ， 主要 是 配 喙\tshui3\ 佮 聖\siann3\ ， 意思 就是 講 你 講話 ， 預言 敢若 講甲 足 準 的 。
 聖\siann3\ 是 白話音 ， 就是 有靈有聖 。
伊 的 喙 足 聖\siann3\ 的 ， 就是 伊 講 的 話 攏 足 準 的 。
例 ： 你 的 喙 足 聖 的 ， 講 啥物人 會 著 ， 啥物人 就 會 著 。
． 聽好\thing3-ho2\ 按怎 ， 通好\thang1-ho2\ 按怎 ， 意思 是 差不多 。
就是 講 會當 啥物貨 ， 閣 加一寡 無仝 的 用法 。

◎ 從今以後|tsiong5-kim1-i2-au7|
咱 田 無 交 ， 水 無 流 ， 一人行一路|lan2 tshan5 bo5 kau1 , tsui2 bo5 lau5 , tsit8-lang5-kiann5-tsit8-loo7|
． 這 比較 較有 敢若 欲 佮 人 畫清界線\ue7-tshing1-kai3-suann3\ 的 時 會 講 的 。
． 從今以後\tsiong5-kim1-i2-au7\ 這 就是 文言音 的 講法 。
你 嘛 會當 講 對今起\tui3-tann1-khi2\ 、 對 這時 起|tui3 tsit4-si5 khi2| 
白話 的 講法 當然 嘛 會使 ， 這 嘛 定定 咧 講 從今以後 按怎 按怎 。
變做 是 白話 中 有 文言 的 物件 ， 按呢 透濫 。
． 田 無 交\kau1\ 的 交\kau1\ ， 毋是 水溝仔 的 溝\kau1\ 。
田內底 無 水溝仔 ， 是講 兩爿 的 田 無 相 交接 的 時陣 ， 水 就 袂 互相 透流 。

2019 . 11 . 07 《 臺語 講 世事 》 ： 資源回收 問題
一 、 看 新聞 講 臺語 ：
＊ 翻譯
華語 ： {環保 義工 是 佛心 來 的} 。
臺語 ： 環保 義工 好心好行|khuan5-po2 gi7-kang1 ho2-sim1-ho2-hing7/huan5-po2 gi7-kang1 ho2-sim1-ho2-hing7| .
﹡ {佛心 來 的} → 好心好行\ho2-sim1-ho2-hing7\ 。
好心 ， 好行 ， 行\hing7\ 是 品行 、 品德 的 意思 。
看 你 按怎 套 ， 嘛有 用 佇 䆀 的 ， 親像 有 一句 ， 可能 是 對 較 無 遐 躼\lo3\ 的 人 ， 小可 較 無公平 ，
有人 講 矮人厚行\e2-lang5 kau7-hing7ue2-lang5 kau7-hing7\ ， 對 矮的 人 ， 真正 足 無禮貌 。
#慧盈# 老師 ： 矮 的 人 真正 環境 也 毋是 為 阮 設計 的 ， 這 也 提袂著 ， 彼 也 提袂著 ，
當然 咱 愛 厚行 。
伊 的 意思 是講 一寡 想法 較濟 ， 想法 有時仔 會 變做 想 較濟 ， 較 複雜 ， 就 變做 可能 有 負面 。
像 華語 講的 {心眼 多} 。
註 ： 《 教典 》 歹人厚行\phainn2-lang5 kau7-hing7\ .

華語 ： {要 來 幫忙 資源回收} 。
臺語 ： 鬥做 資源回收|tau3-tso3 tsu1-guan5 hue5-siu1/tau3-tsue3 tsu1-guan5 he5-siu1/tau3-tsue3 tsu1-guan5 her5-siu1|
﹡ 可能 受 華語 的 影響 ， 攏會 直接講 幫忙 按怎 。
其實 咱 是 攏 講 鬥 按怎 ， 抑是 佮 按怎 。
 鬥\tau3\ 是 足 臺語 的 ， 鬥相共 、 鬥跤手 ， 逐家 攏 足𠢕 鬥 的 。
咱 這馬 嘛 鬥陣 繼續 共 鬥 起來 。
﹡ 鬥\tau3\ 猶有 另外 一个 意思 ， 像 鬥相共 、 鬥跤手 ， 是 欲 組合 ，
親像 共 啥物貨 鬥 起來 ， 足濟 物件 會當 鬥 起來 。
﹡ 囡仔 咧 耍 的 柴角仔 ， 有 各種 的 柴角仔 ， 有的 會當 用 鬥\tau3\ 的 ，
有的 用 疊\thah8\ 的 。

華語 ： {義工 有 可能 搞 了 老 半天 ， 都 在 做 白工}
臺語 ： 義工 有 可能 舞 規半晡|gi7-kang1 u7 kho2-ling5 bu2 kui1-puann3-poo1|
拍算 是 無彩工|phah4-sng3 si7 bo5-tshai2-kang1/phah4-suinn3 si7 bo5-tshai2-kang1| .
﹡ {搞了 老 半天} → 舞 規半晡 ， 用 舞\bu2\ 的 ， 這字 嘛 足 臺語 的 。
舞 規晡 、 舞 規半晡 ， 攏會使 ， 看 你 欲 舞 較久 的 ， 抑是 舞 較 短 的 ，
舞 規工 嘛有 可能 ， 舞 兩 晡 、 三 晡 ， 攏會使 ， 攏 用 舞 的 。
規\kui1\ ： 一个 是 全部 的 意思 ， 嘛有 可能 接近 的 意思 。
﹡ {可能} ， 有 一个 講法 是 拍算 。
這个 拍算 ， 佮 咱 普通時仔 用 的 拍算 ， 敢若 無啥 仝款 。
所以 有 兩个 意思 ， 一个 是 拍算 的 意思 ， 一个 是 可能 的 意思 。
例 ： 第一个 意思 ： 拍算
我 拍算 五十 歲 以後 ， 欲來 交 一个 男朋友 。
例 ： 第二 个 意思 ： 可能
我 拍算 這 是 無可能 發生 的 代誌 。

華語 ： {有 這種 紙質 薄膜 的 ， 他 們 不 收}
臺語 ：
﹡ {他們 不 收} → 人 無愛 收|lang5 bo5-ai3 siu1| 。
愛 注意 這个 人\lang5\ 愛 變調 ， 逐家 攏 人 ， 無需要 強調 人 。

華語 ： {整理 作業 程序 比較 繁複 ， 經費 上 划不來 ， 增加 困擾}
臺語 ： 欲 款 較 了工|beh4 khuan2 khah4 liau2-kang1/berh4 khuan2 khah4 liau2-kang1|
生理 算無盤|sing1-li2 sng3-bo5-puann5/suinn3-bo5-puann5|
加 麻煩 的|ke1 ma5-huan5 e5|
﹡ {整理} → 咱 會當 講 款\khuan2\ 。 款 這字 嘛是 足 臺語 的 。
﹡ 按怎 算 攏 無盤 ， 是 對 算盤 來 的 ， 意思 是 算 袂出 來 ， 袂和\be7-ho5/bue7-ho5\ 。
﹡ {增加 困擾} → 加 麻煩 的 ， 加 費氣\hui3-khi3\ 的 ， 攏會使 。
 加\ke1\ 啥 
例 ： 這 加 趁 的 。
你 加講 的 。
這个 加 生 的 。

華語 ： {沒 什麼 價格}
臺語 ： 賣 無幾 箍銀{be7 bo5 kui2 khoo1 gin5/bue7 bo5 kui2 khoo1 gun5|
嘛有 人講 ：
賣 無幾 仙\be7 bo5 kui2 sian2/bue7 bo5 kui2 sian2|
﹡ 主要 是 動詞 + 無 ， 後壁 有一寡 啥物 ：
例 ： 看 無 人 ， 食 無 物 。

華語 ： {裝過 食物 的 紙容器 ， 會 被 當成 一般 的 垃圾}
臺語 ： 貯 食物 的 紙篋仔|te2 tsiah8-mih8 e5 tsua2-kheh4-a2/tue2 tsiah8-mih8 e5 tsua2-kheh4-a2|
就 準做 糞埽|to7 tsun2-tso3 pun3-so3/to7 tsun2-tsue3 pun3-so3|
﹡ 篋仔\kheh4-a2\ 佮 盒仔\ap8-a2/ah8-a2\ 有 啥物 無仝 ？
咱 一般 會 講 有 蓋 的 就是 盒仔 ， 無 蓋 的 是 篋仔 。
﹡ 準做\tsun2-tso3/tsun2-tsue3\ 啥 ， 就是 當做 啥 的 意思 。

華語 ： {塑膠 燃燒}
臺語 ： 燒 塑膠 的 火薰|sio1 sok4-ka1 e5 hue2-hun1/sio1 sok4-ka1 e5 he2-hun1|
﹡ 火薰 佮 薰 ， 有 啥物 差別 ？
伊 遮 欲 強調 有 火 燃\hiann5\ 過 、 燒過 了 產生 的 煙 的 意思 。

二 、 講 予 你 知 ： 糞埽 回收
講著 咱 臺灣 糞埽 回收 ， 真正是 世界 第一 。
今仔日 欲 共 逐家 介紹 ， 可能 你 毋知影 糞埽 回收 的 一寡 問題 。
◎ 臺灣 糞埽 回收 世界 𠢕\gau5
＊ 糞埽 回收 是 真 四常 的 代誌
＊ 美國 報紙 二空 一六 年 呵咾 臺灣 是 處理 糞埽 的 世界 天才 
臺灣 糞埽 回收 是 世界 有 認證 的 。
＊ 糞埽 回收率\hue5-siu1-lut8/he5-siu1-lut8\ 較贏 歐美國家
＊ 回收率 二十 冬 ， 五 點 八 pha1 → 五十三 點 二六 pha1
對 一九 九八 年 環保署 一直 咧 捒 ， 推捒 二十 冬 的 結果 ， 來到 這馬 二空 一九 年 五十三 點 二六 pha1 ，
成長 偌爾仔 濟 ， 愛 感謝 所有 人民 的 合作 。
回收率 遮 懸 ， 但是 糞埽 猶是 佇 遐 。

◎ 糞埽 問題 猶是 袂得 收煞
欲 做 糞埽 回收 ， 上大 的 重點 就是 啥 ？ 毋是 共 收 起來 就好 ， 咱 當然 希望 共 回收 了後 ， 會當 做 一寡 利用 ， 到底 咱 臺灣 回收率 遮爾仔 懸 ， 敢有 去 做 利用 ？ 這 真正 會當 來 討論 ， 為啥物 回收率 遮 懸 ， 糞埽 的 問題 猶是 袂得 收煞 ？
＊ 數據 好看 爾
咱 這馬 五十三 點 二六 pha1 的 糞埽 回收率 ， 這个 數據 真正 是 真 好看 ， 但是
真濟 環保人士 嘛 共 咱 提醒 ， 這 是 好看 爾 ， 糞埽 猶閣佇 遐 。
＊ 糞埽 有 所在 通 收去 就 準算
 糞埽 回收率 到底 是 按怎 算 ？ 本來就 真僫 算 。
 回收 的 定義 是 啥 ？
定義 是 糞埽 若 有 所在 通 收去 ， 按呢 就 算講 有 回收 ， 有 準算 。
咱 政府 就是 按呢 咧 統計\thong2-ke3\ 。
＊ 有 變做 再生 原料 抑無 ？
收去 了後 ， 敢有 好好仔 變做 再生 的 原料 抑是 無 ？ 這 就 毋知 有人 咧 探討 無 ？
＊ 回收率 真僫 算

◎ 臺灣 紙類\tsua2-lui7\ 回收 的 問題
糞埽 其實 有 一个 產業 ， 號做 糞埽 處理 產業 ， 各國\kok4-kok4\ 攏有 。

＊ 二空 一七 年初 ， 中國 禁止 歐美國家 送 糞埽 去 𪜶 遐
中國 是 世界上 真大 的 糞埽 處理 國家 。
佇 二空 一七 年 彼年 ， 𪜶 無閣 欲 收 歐美國家 送去 的 糞埽 ， 世界上 的 糞埽
物件 到底 欲去佗 ？ 糞埽 的 價數 就 落 較低 矣 。
＊ 外國 糞埽 入來 臺灣 ， 影響 回收 市場 的 價數
咱 臺灣 一寡 糞埽 處理 業者 ， 伊 會當 用 較低 的 價數 ， 就 會當
去 買著 外國 的 糞埽 來 處理 ， 按呢 就 影響 咱 臺灣 的 回收 產業 ， 收 糞埽 的 人
回收 市場 的 價數 就去 影響著 ， 因為 直接 去 買 外國 較 俗 的 糞埽 就 好矣 。

咱 以 紙類 的 回收 做 例 ：
＊ 回收 廠商 摻 一寡 毋是 紙 的 物件
真濟 回收 廠商 ， 伊 共 糞埽 收來 了後 ， 會 做 一寡 回收紙\hue5-siu1-tsua2/he5-siu1-tsua2\ 等等 。 但是 ，
有一寡 較 無好 的 廠商 ， 伊 內面 摻 一寡 毋是 紙 的 物件 ， 按呢 會 影響 品質 。
對 這个 產業 有 真 䆀 的 影響 。
＊ 杯仔 、 便當 紙篋仔 、 發票 烏白 擲
愛 提醒 咱 所有 的 觀眾 朋友 來 注意 ， 這 嘛 佮 紙 有關係 。
普通時仔 ， 咱 去 外口 買物件 轉來 食 ， 有一寡 紙杯 、 紙盒仔 ， 便當 紙盒仔 ，
咱 愛 有 一个 觀念 ， 這寡 便當 紙 、 紙杯仔\tsua2-pue1-a2\ ， 為著 莫 予 這个 物件 沐\bak4\ 著 油 、
沐著 水 ， 就 規个 澹\tam5\ 去 ， 所以 伊 外口 閣有 糊 一層\tsit8-tsan3\ 敢若 塑膠 的 物件 ，
這个 物件 回收 廠商 提 轉去 了後 ， 伊 愛閣 另外 閣 處理 ， 這 是 足 了工 的 。
這寡 物件 你 若 擲 咧 回收紙 內面 ， 伊 嘛是 愛閣 處理 。
普通時仔 ， 咱 提著 的 發票 ， 歹勢 ， 這 嘛毋是 紙 ， 若是 擲 佇 回收紙 內面 ，
可能 會 影響著 回收 廠商 𪜶 的 一寡 工 。
上 重點 是 咱 莫 製作 遐爾濟 的 糞埽 ， 按呢 就 好矣 ， 上好 是 對 源頭 減用\kiam2-ing7\ 。

◎ 語詞
． 糞埽\pun3-so3\ ： 主要 是 這个 寫法 ， 可能 佮 逐家 想像\siong2-siong7\ 的 無仝 。
逐家 想像 的 兩 字 是 垃圾\lah4-sap4\ ， 華語 的 {垃圾} 。
． 四常\su3-siong5\ ： 有 定定 的 意思 ， 嘛有 講 誠 平常 的 意思 。
例 ： 這 是 足 四常 的 代誌 。 通常 會 按呢 講 。
． 僫\oh4\ ： 這个 回收率 真僫\oh4\ 算 。 就是 足 困難 的 意思 。
． 袂得 收煞|be7-tit4 siu1-suah4/bue7-tit4 siu1-suah4 ： 袂得 較 強調 可能 ， 有 能力 無 ？
咱 有 想欲 按怎 ， 但是 無法度 。
袂收煞\be7-siu1-suah4/bue7-siu1-suah4\ ： 確定 伊 就是 袂收煞 ， 無法度 收煞 。
有 得\tit4\ 佮 無 得 ， 意思 無啥 仝 。
． 收煞\siu1-suah4\ ： 除了 這種 欲 共 伊 結束 ， 另外 一種 意思 是 用 佇咧 彼種
司公\sai1-kong1\ 的 彼種 儀式 ， 講 咧 收煞 ， 彼 途 的 專業 用語 。
毋過 咱 一般 是 攏 講 結束 。
． 準拄煞\tsun2-tu2-suah4\ ： 一般 咱 咧 用 ， 可能 攏是 敢若 講
例 ： 啊 ~ 莫 共 計較 ， 準拄煞 ， 莫 閣講 矣 。
例 ： 無 幾 箍仔 ， 準拄煞 ， 煞煞去 。
． 無愛挃\bo5-ai3-tih8\ ： 就是 無愛 的 意思 。
例 ： 你 欲挃 這 無 ？ 我 無愛挃 。
這馬 攏 無咧 講 矣 ， 這字 就 無去 矣 。
 挃\tih8\ 就是 欲愛 。
． 有 幾種 講法 ： 比論\pi2-lun7\ 講 按怎 ，
譬喻\phi3-ju7/phi3-lu7\ 講 按怎 ，
比喻\pi2-ju7/pi2-lu7\ 做 按怎 。 喻\ju7/lu7\ 漢字 是 按呢 寫 。
仝款 的 意思 ， 無仝款 的 講法 。
． 紙篋仔\tsua2-kheh4-a2\ ： 佮 盒仔\ap8-a2/ah8-a2\ 無啥 仝 。
一般來講 ， 盒仔 一定 有 蓋 ， 篋仔 無一定 有 蓋 。
． 照步來\tsiau3-poo7-lai5\ ： 這 三 字 逐家 愛 注意 。

三 、 看 戲齣\hi3-tshut4\ 講 臺語
◎ 一人 道 虛 ， 千人 傳 實|it4 jin5 to7 hi1 , tshian1 jin5 thuan5 sit8|
． 這 是 文言音 的 讀法 。
． 道\to7\ 就是 講\kong2\ 的 意思 ， 虛\hi1\ 就是 假\ke2\ 的 代誌 。
意思 就是 一件 假的 代誌 ， 一个 人 講 ， 可能 是 猶閣 予人 感覺 是 假的 。
毋過 若 一千 个 人 攏咧 講 仝款 這个 代誌 的 時陣 ， 講 久 煞 變 真的 。
咱 人類 的 弱點 ， 濟人 講 就會 感覺 敢若 是 正的 。
這馬 這个 世界 流傳 的 消息 遮爾仔濟 ， 應該 毋是 看 濟人 講 ， 抑是 少人 講 ，
咱 都是 愛 看 你 有 事實 佇 遐 無 ？ 敢有 啥物 證據 ？ 逐家 愛 會曉 判斷 。
這 是 做 一个 現代人 一定愛 會 的 。

◎ 這个 劇本|tsit4 e5 kiok8-pun2|
戲枝 的 湠法 雖然 有較 汫|hi3-ki1 e5 thuann3-huat4 sui1-jian5 u7 khah4 tsiann2| {戲劇 的 張力 雖然 淡 了 些}
猶毋過 真有 戲肉|iau2-m7-koh4 tsin1-u7 hi3-bah4| {不過 很有 劇情}
． 戲枝\hi3-ki1\ 、 戲肉\hi3-bah4\ ， 咱 一般 是 無咧 講 ， 這 攏 戲劇 的 才 有咧 講 。
． 戲枝\hi3-ki1\ 是 用 湠\thuann3\ 的 ， 誠 活跳 。
共 伊 想做 敢若 樹枝 ， 就是講 戲劇 的 結構 ， 形 看起來 有較 汫 ， 就是 所謂
敢若 較 無 味 ， 可能 傷 簡單 。
真有 戲肉\hi3-bah4\ ， 可能 可比 真有 感情 ， 足 飽滇 的 啥物款 的 內容 存在 。

2019 . 11 . 14 《 臺語 講 世事 》 ： 英國 脫 歐
一 、 看 新聞 講 臺語 ： 脫 歐 漚戲拖棚 ， 英國人 捎無摠
＊ 翻譯
華語 ： {搶走 主導權} 。
臺語 ： 欲 共 主導權 摠 過手|beh4 ka7 tsu2-to7-khuan5 tsang2 kue3-tshiu2/beh4 ka7 tsu2-to7-kuan5 tsang2 ke3-tshiu2|
﹡ 特別 用 摠\tsang2\ ， 逐家 較 無 講 遐爾 知 的 動詞 。 主要 就是 欲 講 這字 。
有 動詞 用法 佮 名詞 用法 。
動詞 ： 意思 就是 本來 可能 是 散散 ， 規把 共 集 倚來 ， 提來 。
名詞 ： 捎無摠\sa1-bo5-tsang2\ ： 像講 稻草 ， 本來 散 颺颺 ， 共伊 箍 倚來 ，
摠 起來 的 時陣 ， 就會 縛縛 咧 ， 彼个 叫做 摠頭 。
 捎無摠 就是 捎無摠頭 。
﹡ 過手\kue3-tshiu2/ke3-tshiu2\ ： 伊 有 幾種 意思 。
1 . 親像 這个 意思 是講 到手 、 提著 。
2 . 例 ： 這 錢 伊 咧 過手 的 。 意思 是 伊 咧 處理 的 。
3 . 例 ： 這个 代誌 看會 過手 無 ？
意思 是講 看 會當 達到 咱的 目標 ， 會 完成 無 ？ 會 過關 無 ？

華語 ： {是否 要 二次 公投} 。
臺語 ： 敢欲 閣 公投 一擺|kam2-beh4 koh4 kong1-tau5 tsit8-pai2|
﹡ 敢 按怎 ， 這个 疑問句\gi5-bun7-ku3\ ， 咱 毋通 閣講 嗎 ？ 。
﹡ 是 欲 公投 一擺|si7 beh4 kong1-tau5 tsit8-pai2| ← 有 輕聲
 公投 重點 ， 可能 毋但 一擺 ， 可能 愛 足濟 擺 ， 無 強調 幾擺 。
是 欲 公投 一擺|kong1-tau5 tsit8-pai2| ← 照 字 的 變調 唸
例 ： 你 欲 啉 一杯|lim1 tsit8-pue1| 無 ？ 你 可能 會當 啉 第二 杯 ， 無 共 你 限 。
你 欲 啉 一杯|lim1 tsit8-pue1| 無 ？ 歹勢 ， 你 干焦會當 啉 這杯 。

華語 ： {撤銷 脫 歐}
臺語 ： 共 脫 歐 扯煞|ka7 thuat4 Au1 tshe2-suah4|
﹡ 共 脫 歐 這个 代誌 扯煞 ， 莫閣 講 脫 歐 的 代誌 矣 。
﹡ 扯煞\tshe2-suah4\ ： 欲 予 伊 結束 。
例 ： 伊 佮 啥物人 扯\tshe2\ 矣 。 就是 這个 扯\tshe2\ 。

華語 ： 脫 歐 主導權
臺語 ： 脫 歐 扞盤 的|thuat4 Au1 huann7-puann5 e5|
註 ： 《 教典 》 {操盤 、 掌管} 。
﹡ 扞\huann7\ ： 扞家\huann7-ke1\ 、 扞 公司|huann7 kong1-si1|

華語 ： {從 首相 的 手上 變 到了 國會}
臺語 ： 對 首相 變做 國會|tui3 siu2-siong3 pian3-tso3 kok4-hue7/tui3 siu2-siong3 pian3-tsue3 kok4-hue7|
﹡ 對 啥 變做 啥

華語 ：{看 得 霧煞煞 ， 一 整個 昏頭}
臺語 ： 看甲 霧嗄嗄 ， 規个 攏 愣去|khuann3-kah4 bu7-sa3-sa3 , kui1-e5 long2 gang7-khi3|
﹡ 伊 這个 {霧煞煞} ， 是 對 臺語 提去 用 的 。
sa3-sa3 這 會使 講是 一種 狀聲\tsong7-siann1\ ， 抑是 咧 模擬\boo5-gi2\ 啥物 狀態 ，
這款 疊詞 其實 足濟 ， 漢字 嘛是 攏 硬鬥\nge7-tau3/ngi7-tau3\ 的 。
有人 寫 → 嗄 嗄 ， 你 看著 彼字 嘛無一定 會曉 讀 ， 不如 寫 羅馬字 較 清楚 ，
霧 sa3-sa3 一看 就 知 。
﹡ 愣\gang7\ ： 雄雄 無 反應 去 矣 ， 失神失神 。
例 ： 看著 我 這個月 信用卡 數單 ， 煞 愣去 。

華語 ： {認為 議員 們 開了 危險 而 不可 預測 的 先例} 。
臺語 ：
﹡ {開 先例} → 設新例\siat4-sin1-le7\ ， 咱 是 用 設\siat4\ 的 ， 毋是 用 開 的 。
﹡ {危險 而 不可 預測 的} → 危險 閣 袂 拍算 得 的|ui5-hiam2 koh4 be7 phah4-sng3-tit4-e5/ui5-hiam2 koh4 bue7 phah4-sng3-tit4-e5/gui5-hiam2 koh4 be7 phah4-sng3-tit4-e5/gui5-hiam2 koh4 bue7 phah4-sng3-tit4-e5|
你 若講 袂得 拍算 的 嘛是 會使 。 得 提來 頭前 嘛是 仝 意思 。
有 這个 可能性 ， 無法度 保證 。

華語 ： {只 希望 事情 能 儘快 地 落幕}
臺語 ： 干焦 向望 會當 緊 煞戲|kan1-na1 ng3-bang7 e7-tang3 kin2 suah4-hi3|
﹡ {落幕} → 煞戲 suah4-hi3

華語 ： {正 不 正確} ？
臺語 ： 敢著|kam2 tioh8|
﹡ 按呢 嘛是 疑問句 。

華語 ： {更 在乎 民主}
臺語 ： 閣較 要緊 民主|koh4-khah4 iau3-kin2 bin5-tsu2|
﹡ 要緊\iau3-kin2\ 這个 字 ， 這个 詞 ， 感覺 足 重要 的 ， 有 兩種 意思 。
1 . 真 重要 的 意思 。
例 ： 這 代誌 真 要緊 。 你 無要緊 。 這 無要緊 。
2 . 真 重視 的 意思 ， 遮 應該 是 → 重視 。 上 要緊 ， 抑是 閣較 要緊 啥 。

二 、 講 予 你 知 ： 英國 脫 歐
脫 歐 的 代誌 ， 英國人 家己 都 舞甲 霧嗄嗄 ， 人 英國人 都 已經 按呢 矣 ， 咱 臺灣人 欲 按怎 來 了解 脫 歐 的 代誌 ？
脫 歐 到底 按怎 來 的 ？ 英國人 到底 咧 想 啥物 ？
◎ 英國 佮 歐盟 的 關係
＊ 一九 五八 年 歐盟 寢 設立 ， 英國 無 參加
歐洲 二十 幾 國 加入 的 歐盟 ， 其實 足 早 以前 ， 𪜶 這个 觀念 就 開始 形成 ，
上早 以前 ， 是 佇 一九 五八 年 歐盟 寢\tshim2\ 設立 ， 彼个 時陣 ， 毋是 叫做 歐盟 ，
一開始 ， 國家 嘛 足少 的 ， 主要 是 針對 一寡 特別 的 ， 譬如 講 鐵 、 鋼鐵 等等 ，
這寡 問題 來 做 處理 。
彼个 時陣 ， 英國 做 一个 歐洲 遮爾仔 重要 的 國家 ， 無 參加 。
英國 對 規个 歐洲 欲 做 一个 的 想法 ， 伊 佮 逐家 是 無啥 仝款 。
＊ 到 一九 七三 年 才 加入
英國 到 一九 七三 年 才 加入 ， 咱 知影 英國 一開始 ， 𪜶 對 這个 想法 有 足濟 佮人無仝款 的 所在 ，
𪜶 徛 的 角度 ， 佮 其他 的 歐洲 國家 攏 無啥 仝款 。
＊ 主要 為著 國際 市場 的 經濟 利益
𪜶 感覺 講 欲 參加 歐盟 ， 主要 是 為著 欲 佇 國際 市場 ， 逐家 區域 合作 ，
會當 予 英國 閣較 濟 的 經濟 利益 。
＊ 政治 、 經濟 分開 看
意思 就是 𪜶 是 徛佇 經濟 角度 ， 政治上 𪜶 感覺 愛 分開 來看 。
濟濟 的 問題 ， 英國人 就是 按呢 想 的 。

◎ 英國 對 歐盟 的 想法
＊ 問題
政治上 ：
． 主權 、 立法 權 無愛 讓 ： 英國 無愛 共 主權 佮 立法權\lip8-huat4-khuan5/lip8-huat4-kuan5\ 讓予 歐盟 。
歐盟 有人 咧 講 欲 創 一个 《 歐洲 憲法 》 ， 英國人 無 贊成 。
． 移民 問題 ： 最近 歐洲 足 重要 的 一个 問題 ， 東歐 真濟 移民 問題 ，
予 英國人 感覺 歐盟 對 移民 的 福利 傷濟 ， 𪜶 英國 無愛 按呢 。
這 嘛是 𪜶 佇咧 政治上 ， 有 一个 無仝款 看法 的 議題 。
． 無 認同 政治 一體化\it4-the2-hua3\
英國 嘛無 認同 政治 愛 一體化 。
結果 ： 上 具體 的 行為 ， 歐盟 真濟 國家 簽 一个 《 (Schengen1) 申根\sin1-kin1/sin1-kun1\ 公約 》 ，
英國 無 簽 ， 咱 若 去 歐洲 𨑨迌 ， 愛 另外 辦 英國 簽證 。
經濟上 ：
． 歐盟 法律 經跤經手
． 收 十幾 億 英鎊 會員費\hui3-uan5-hui3\ ， 無啥 效果
移民 問題 予 英國人 感覺 英國 內面 的 工作 機會 那來那 少 。
這寡 物件 予 英國人 對 歐盟 ， 一直 有 欲 脫離 的 想法 。
結果 ： 上 具體 的 做法 ， 英國 無 佮 其他 的 歐洲 歐盟 仝款 ， 用 歐元\au1-uan5\ 。
𪜶 的 貨幣\hue3-pe3/he3-pe3/her3-pe3\ 是 無仝款 。

◎ 脫 歐 的 進度 佮 方法
為啥物 英國 變做 愛 來 脫 歐 ？ 有 一个 進度 。
＊ 二空 一六 年 公投 ， 支持 脫 歐 的 有 五十一 點 八 pha1
佇 二空 一六 年 的 時陣 ， 英國 有 辦 一个 公投 ， 欲來 脫 歐 無 ？ 彼 是 前 前 首相 ，
彼个 時陣 ， 想講 規个 英國 社會 ， 逐家 對 這个 議題 的 看法 遮爾仔 無仝款 ，
咱 來 辦 一个 公投 ， 這个 首相 伊 號做 (#Cameron1#) {#卡麥隆#} ，
伊 本身 無 支持 脫 歐 ， 但是 伊 就 辦 這个 公投 。
這个 公投 的 結果 就是 支持 脫 歐 的 英國人 ， 竟然 有 五十一 點 八 pha1 ， 超過 一半 。
這个 公投 過 了後 ， 英國 政府 就 愛 處理 。
＊ 二空 一七 到 二空 一九 年 ， (#May#) 提出 的 草案 攏 予 否決
後 一位 首相 叫做 (#May#) ， 伊 佇 二空 一七 到 二空 一九 年 這段 時間 ， 伊 佮 歐盟 做 一寡
談判 了後 ， 就 一直 提出 一寡 草案 ， 予 逐家 來 決 ， 結果 攏 [[予人]] 否決 去 。
＊ 時間 直直 限\an7\ ： 三月 二九 → 十月 三十一 → 二空 二空 正月 三十一 。
到底 欲 按怎 脫 歐 ， 按怎 做 嘛 無人知影 ， 時間 嘛 一直 延 ， 一直 延 ，
對 三月 二九 這个 草案 [[予人]] 否決 ， 一直 拖到 十月 三十一 ， 嘛是 無法度 出來 。
這馬 這个 新的 首相 起來 了後 ， 嘛是 仝款 ， 時間 一直 延 ， 一直 延 ，
延 到 二空 二空 年 正月 三十一號 ， 毋知 草案 會 出來 ， 袂 出來 。
＊ 欲 硬 欲 軟 ？ 主權 佮 利益 的 兩難
英國 脫 歐 有 兩个 重點 ， 到底 欲 硬 脫 ？ 抑是 欲 軟 脫 ？
硬 脫 的 意思 ， 攏總 脫 ， 除了 歐盟 以外 ， 歐洲 單一 市場 嘛欲 共 脫 ，
好處 是 你 會當 提著 家己 的 自由 ， 所有 的 權利 攏 會當 提 著手 ， 但是
一寡 好處 你 都 提袂著 。
軟 脫 的 意思 ， 是 脫 歐 ， 但是 繼續 留佇咧 共同 單一 市場 內面 。
這 就是 兩難 ， 到底 是 欲 提 足濟 的 自由 ， 權利 利益 較少 ， 抑是 會當
放棄 一寡 主權 、 自由 ， 提著 較 好 的 好處 。
這齣 戲 咱 閣會當 看落 去 ， 咱 才 繼續 來 關心 。

◎ 語詞
． 脫 歐 thuat4 Au1 ： 歐洲 的 歐 算 地名 ， 專有 名詞 ， 所以 羅馬字 大寫 。
 脫\thuat4\ 啥 ， 對 佗 走 出去 。
． 歐盟\Au1-bing5\ ： 主要 是 這个 音 盟\bing5\ ， 佮 清明 的 明\bing5\ 仝 音 。
咱 看著 這个 羅馬字 有 ” (b) ” ， 有 濁音 。
． 寢\tshim2\ ： 有 兩種 意思 ， 一个 是 拄才 的 意思 ， 一个 是 開始 的 時陣 。
例 ： 歐盟 寢\tshim2\ 設立 → 歐盟 拄才 設立 的 時陣 。
例 ： 我 寢\tshim2\ 來 ， 較 毋捌 啥物代誌 ， 望 你 牽教 。
↑ 拄仔 來
． 經跤經手\kenn1-kha1-kenn1-tshiu2/kinn1-kha1-kinn1-tshiu2\ ：
佮 縛跤縛手\pak8-kha1-pak8-tshiu2\ ， 差不多 意思 。
咱 欲 織布 ， 織 啥物 物件 ， 抑是 講 像 蜘蛛 吐 絲 出來 ， 欲 創 一个 網 ，
講 經網 ， 彼个 動詞 號做 經\kenn1/kinn1\ 。
意思 是 較 絲 仔 類 ， 抑是 足 幼 的 彼種 絲線 ， 會 纏 彼个 形 。
 經布 、 經網 。
． 歐元\au1-guan5\ ： 歐洲 歐盟 𪜶 咧 用 的 這 錢 ， 號做 歐元 。
 元\guan5\ 有 看著 ” (g) ” ， 就是 有 濁音 。
． 英鎊\ing1-pong7\ ： 這 嘛是 讀音 的 問題 ， ” p ” 是 無送氣\bo5-sang3-khui3\ 的 。
． 展限\tian2-an7\ ： 這 是 白話音 。 就是 共 期限 閣 拖長 。
． 使硬法\sai2-nge7-huat4/sai2-ngi7-huat4\ ： 就是 硬欲 共 處理 落去 。
使\sai2\ ， 就是 使用 的 意思 。 咱 普通時仔 嘛 定定 用 。
例 ： 你 毋通 閣 使性地 矣 。
使 犁 、 使 牛 ， 古早 農村\long5-tshuan1\ 做穡 的 時陣 。
毋是 駛車\sai2-tshia1\ 的 駛\sai2\ 。
． 華語 的 {硬} ， 臺語 分做 兩種 硬\nge7/ngi7\ 、 𠕇\ting7\ ， 差別 佇 佗 ？
﹡ 𠕇\ting7\ 的 部份 物質 ， 已經 對 啥物 變做 啥物 ， 結構 、 材質 ， 抑是 啥 ，
固定 就是 按怎 ， 無可能 閣有 啥物 伸勼 。
﹡ 硬\nge7/ngi7\ 可能 是 對 啥物 變做 啥物 ， 形容 這種 狀態 有 可能 有 伸勼 。
例 ： 人 心肝 誠 硬 。 並毋是 講 伊 完全 無法度去 改變 的 。

三 、 看 戲齣\hi3-tshut4\ 講 臺語
◎ 頷頸仔 生 瘤--拄著|am7-kun2-a2 senn1-liu5--tu2-tioh8/am7-kun2-a2 sinn1-liu5--tu2-tioh8| .
拄著 啥物 狀況 ， 就去 面對 ， 就是 無 處理 袂用得 。
有 可能 你 本來 無想欲 拄著 按呢 ， 但是 都 拄著 矣 ， 就 愛 面對 。
攏是 咧 講 這種 狀況 ， 真正 拄著 ， 無奈 。
大部份 這種 孽譎仔話\giat8-khiat4-a2-ue7\ ， 咱 攏 干焦 講 頭前 ， 無一定 講 後壁 。
聽 頭前 ， 你 著愛 知影 後壁 ， 這 是 算 臺語 孽譎仔話 趣味 的 所在 。

◎ 好囝 好 𨑨迌 ， 歹囝 不如 無|ho2-kiann2 ho2 tshit4-tho5 , phainn2-kiann2 put4-ju5 bo5/ho2-kiann2 ho2 thit4-tho5 , phainn2-kiann2 put4-lu5 bo5|
以前 的 家長 攏 這个 想法 ， 現代 嘛 仝款 。
囡仔 細漢 都 乖乖仔 ， 大漢 煞 變 歹囝 ， 是毋是 會 感慨 ， 就 講 這種 話 。
． 好 𨑨迌|ho2 tshit4-tho5/ho2 thit4-tho5| ： 無一定 真正 咧 講 𨑨迌 ， 較 趣味 ， 講耍笑 ，
真 古錐 ， 真好 𨑨迌 ， 敢若 袂輸 囡仔 會當 提來 耍 。
較 無 講耍笑 的 ， 嘛有 可能 囡仔 若 乖乖 ， 好好 ， 是毋是 會 𤆬 出門 ，
會 共人 展 ， 會 感覺 足 光榮 、 足 驕傲 ， 會當 𤆬出去 按怎 ， 無一定 𨑨迌 。
這 囝 就是 咱的 囝 ， 好䆀 攏愛 共 愛 。

2019 . 11 . 21 《 臺語 講 世事 》 ： 首里城 大火
一 、 看 新聞 講 臺語 ： Oo1-khi2-na2-uah4/Oo1-khi2-na2-uah4 名勝 ， 首里城\Siu2-li2-siann5\ 著火燒
＊ 翻譯
華語 ： {大火 竄 燒 ， 通紅 一片} 。
臺語 ： 火舌 蓬蓬著 ， 規片 紅帕帕|hue2-tsih4 phong7-phong7-toh8 , kui1-phian3 ang5-pha3-pha3/he2-tsih4 phong7-phong7-toh8 , kui1-phian3 ang5-pha3-pha3|
﹡ 咱 臺語 有 疊詞 ：
． 蓬蓬著\phong7-phong7-toh8\ {延燒}， 就是 煙 蓬蓬 的 蓬蓬\phong7-phong7\ 。
． 紅帕帕\ang5-pha3-pha3\ ： 色水 後壁 會當 加 兩 字 的 疊字\thah8-ji7\ ，
例 ： 紅記記\ang5-ki3-ki3\ ，
烏趖趖\oo1-so5-so5\ ， 烏嘛嘛\oo1-ma3-ma3\
青迸迸\tshenn1-piang3-piang3/tshinn1-piang3-piang3\ ，
黃錦錦\ng5-gim3-gim3\， 黃-kiu3-kiu3\ng5-kiu3-kiu3\
白拋拋\peh8-phau1-phau1\ ， 幼麵麵\iu3-mi7-mi7\

華語 ： {漆黑 的 夜裡 格外 顯著}
臺語 ： 干烏暝裡 特別 顯目|kan1-oo1-me5-li2 tik8-piat4 hiann2-bak8/kan1-oo1-mi5-li2 tik8-piat4 hiann2-bak8|
﹡ 干烏\kan1-oo1\： 對 進前 古早 的 辭典 ， (註 ： 《 臺文 華文 線頂 辭典 》)
抾 一个 詞 ， 叫 干烏 ， 來 形容 足 暗 、 足 暗 、 足 暗 彼款 的 ， 無啥物 光 ，
也無 啥物 色彩 ， 伊 毋但 烏 ， 伊 干焦 烏 ， 形容 足 深 、 足 暗 ，
烏 甲 又閣 深 又閣 暗 。
這馬 真濟 少年的 一寡 物件 ， 號做 {暗黑} ， 咱 會當 干烏 。
 干烏時代\kan1-oo1-si5-tai7\ ， 就是 按呢 用 。

華語 ： {民眾 目擊 正殿 燒毀 的 當下}
臺語 ： 民眾 現 看著 正殿 予 燒燒去|bin5-tsiong3 hian7 khuann3-tioh8 tsiann3-tian7 hoo7 sio1-sio1-khi3|
﹡ 現\hian7\ ， 這字 嘛 足 臺語 的 ， 咱 這馬 干焦 會曉 講 這 現 做 的 ，
親像 這款 的 講法 ， 真濟 人 攏 袂記得 矣 。
親像 現 聽著 嘛會使 。 這字 愛 共 抾 轉來 用 。
﹡ 燒燒去\sio1-sio1-khi3\ ： 一个 動詞 ， 動作 狀態 ， 疊詞 了後 加 去 。
愛 共 強調 ， 強調 足 澈底 的 ， 毋但 燒去 ， 是 燒燒去 。
例 ： 獎金 攏 予 你 贏 贏 去 。
贏 來 的 獎金 ， 攏 予 你 了了去 。

華語 ： {木造 骨架 接連 燒 倒 ， 最後 整 座 坍塌} 。
臺語 ： 厝身 枝骨 接紲 坦倒|tshu3-sin1 ki1-kut4 tsiap4-sua3 than2-to2|
落尾 規个 崩去|loh8-bue2 kui1-e5 pang1-khi3/loh8-be2 kui1-e5 pang1-khi3/loo7-ber2 kui1-e5 pang1-khir3\ .
﹡ 厝身\tshu3-sin1\ ： 咱 欲 強調 彼个 形體 的 時陣 會 講 。
例 ： 你的 厝 厝身 誠 勇 ， 風颱 攏 吹 袂 倒 。
﹡ 枝骨\ki1-kut4\ ： 較 咧 強調 結構 內底 的 細節 遐的 物件 。
歌詞 內面 會 聽著 ， 形容 查某人 ， 《 桂花 巷 》 有 一句 歌詞 ：
只賰 枝骨 身 已 爛|tsi2-tshun1 ki1-kut4 sin1 i2 nua7|
嘛 會當 講 形容 花 ， 敢若 查某人 共 當做 花 按呢 咧 形容 。
﹡ 坦倒\than2-to2\ ： 一直 倒去 ， 一直 倒去 按呢 ， 規个 倒去 。
若 這種 動作 ， 親像 人 咧睏 的 動作 ， 講 坦覆\than2-phak4\ ，
面 向 下跤 按呢 。
敧敧\khi1-khi1\ ： {側睡} → 睏坦攲\khun3-than2-khi1\ 
睏坦斜\khun3-than2-tshia5\ ： 就是 你 無 倒甲 正正 ， 睏 {對角線}

華語 ： {火災 當時 ， 正 在 進行 相關 的 準備 工作}
臺語 ： 著火燒 的 時 ， 當咧 攢 欲 辦 祭典|tioh8-hue2-sio1 e5 si5 , tng1-leh4 tshuan5 beh4 pan7 tse3-tian2/tioh8-he2-sio1 e5 si5 , tng1-leh4 tshuan5 bueh4 pan7 tse3-tian2|
﹡ 當咧 按怎 就是 這馬 這个 時陣 咧 創啥 。
例 ： 這馬 當咧 落雨 ， 你 毋通 出去 。
﹡ 攢 欲 辦 啥物貨 、 攢 欲 按怎 愛 共 抾 轉來 用 。
例 ： 你 緊 攢攢咧 。 攢 欲 創啥 ？
例 ： 你 莫 吵 ， 我 攢 欲 食飯 矣 。

華語 ： {正殿 跟 北殿 幾乎 全 燒毀 了}
臺語 ： 正殿 佮 北殿 強欲 燒了了|tsiann3-tian7 kap4 pak4-tian7 kiong7 beh4 sio1-liau2-liau2/tsiann3-tian7 kap4 pak4-tian7 kiong7 bueh4 sio1-liau2-liau2|
﹡ 強調 強欲 按怎 就是 到 一个 程度 矣 ， 咧欲 到盡磅 的 一个 坎站 。
例 ： 強欲 氣死 。 但是 實際上 ， 猶未 氣死 。

華語 ： {火勢 持續 延燒 到 南殿}
臺語 ： 火勢 紲咧 湠到 南殿|hue2-si3 sua3 leh4 thuann3-kau3 lam5-tian7/he2-si3 sua3 leh4 thuann3-kau3 lam5-tian7|
﹡ {持續} → 紲咧\sua3-leh4\ 按怎 ， 足 臺語氣 的 。
例 ： 我 欲 去 臺南 出張 ， 都 紲咧 轉去 高雄 。

華語 ： {眾人 努力 之下 才 完成 重建}
臺語 ： 眾人 拍拚 才 翻厝 翻 好勢|tsing3-lang5 phah4-piann3 tsiah4 huan1-tshu3 huan1 ho2-se3|
﹡ 重起 ， 就 講 用 翻\huan1\ 的 ， 整修 是 翻 ， 重起 嘛是 翻 ，
所以 講 翻厝 。
有當時仔 ， 橋 嘛是 會當 用 翻 的 ， 可能 斷去 ， 閣 共 翻 。

二 、 講 予 你 知 ： 首里城 大火
最近 咱 看著 新聞 ， 感覺 足 毋甘 的 ， 就是 日本 Oo1-khi2-na2-uah4 {沖繩} 這个 所在 ， 有 一个 古蹟 ， 號做 首里城 ， 竟然 著火燒 ， 看著 這个 畫面 ， 感覺 心 足 疼 的 ， 因為 這 真正是 真 無彩 的 代誌 。
因為 日本 離 咱 遮 近 ， 誠 方便 ， Oo1-khi2-na2-uah4 {沖繩} 又閣是 離 咱 上近 的 所在 ， 所以 一年 有 足濟 咱 臺灣人 去 Oo1-khi2-na2-uah4 觀光 。
Oo1-khi2-na2-uah4 上 出名 的 就是 伊 的 風景 誠 媠 ， 海 真 清氣 ， 去 遐 耍水 ， 耍 一寡 水上活動 ， 攏 非常 四序 。 當然 Oo1-khi2-na2-uah4 的 古蹟 是 足 重要 的 。

◎ 臺灣 佮 Oo1-khi2-na2-uah4 的 關係
＊ 出國 𨑨迌 一度讚\it4-to2-tsan2\ 的 所在
Oo1-khi2-na2-uah4 算是 咱 臺灣人 出國 𨑨迌 一度讚 的 所在 ， 閣 近 又閣 方便 。
而且 文化 、 自然 、 歷史 ， 攏 非常 豐富 。
＊ 舊年 二百 九十 萬 遊客 ， 臺灣人 占 三成
舊年 𪜶 有 二百 九十 萬 外國人 觀光客 ， 去 Oo1-khi2-na2-uah4 ， 臺灣人 占 三成 。
＊ 精神 代表 首里城 十月 火厄
佇咧 Oo1-khi2-na2-uah4 ， 𪜶 這馬 已經 有 予 聯合國 ， 做 是 世界 遺產 。
其中 有 一个 足 代表 的 ， 就是 首里城 。
結果 首里城 佇 十月 底 ， 咱 有 看著 這个 新聞 ， 竟然 火厄 ， 著火燒 。
逐家 看著 這个 畫面 ， 攏 非常 驚惶 ， 日本 真濟 人 攏 流目屎 。
＊ 參觀 人次 五 百萬 ， 臺灣人 占 三成
這个 首里城 ， 做 這个 Oo1-khi2-na2-uah4 非常 重要 的 一个 點 ，
舊年 去 參觀 的 人 ， 有 五 百萬人 ， 仝款 咱 臺灣人 嘛是 占 三成 。


◎ 首里城 的 歷史
首里城 到底 起 偌久 矣 ？ 這馬 猶閣 無 一个 定論 。
＊ 古早 琉球國\Liu5-kiu5-kok4\ 的 王城 ， 建設 幫闊\png1-khuah4\
咱 知影 Oo1-khi2-na2-uah4 古早時 ， 是 號做 琉球國 。
佇 琉球國 統一 進前 ， 𪜶 閣有 分做 三个 王國 ， 有 北爿 、 南爿 佮 中部 。
其中 首里城 就是 中部 這个 王國 的 王城 ， 尾仔 統一 ， 變做 一个 琉球國 了後 ，
伊 繼續 嘛是 琉球國 的 王城 ， 而且 建設 愈來愈 闊 。
＊ 一八 七九 年 日本 食 琉球 ， 一九 三三 年 指定 做 國寶
一直到 一八 七九 年 琉球國 去 予 日本人 占 去 、 食去 了後 ， 日本人 嘛是 共 這个 首里城 保留 起來 ，
一直到 一九 三三 年 ， 日本 共 指定 做 國寶 。
＊ 二 戰 挖 涵空 設 指揮所\tsi2-hui1-soo2\ ， 一九 四五 年 美軍 空襲
一直到 二次大戰 的 時陣 ， 因為 日本 共 首里城 挖 涵空\am5-khang1\ ， 做 一个 指揮所 ，
所以 變做 是 美國人 攻擊 的 對象 。
一九 四五 年 去 予 美軍 空襲 了後 ， 就 歹去 矣 。
＊ 一九 九二 年 正殿 復原 ，兩千 年 列做 世界 遺產
（ 註 ： 範圍 無 包括 重起 的 宮殿 ， 這擺 火厄 無影響 遺產 資格 ）
到 一九 九二 年 正殿 閣 共 起 轉來 ， 到 兩千 年 ， 列做 世界 遺產 。
當然 這个 範圍 ， 毋但 講 這个 首里城 ， 猶閣有 Oo1-khi2-na2-uah4 邊仔 有一寡 墓 等等 ，
規个 攏是 世界 遺產 。
這回 燒去 的 王城 ， 因為 是 尾仔 起 的 ， 世界 遺產 內面 ， 無 包含 這个 重起 的 宮 ，
所以 無 影響著 𪜶 做 世界 遺產 的 資格 。

◎ 有關 首里城 重起
往陣 ：
＊ 已經 有 幾若擺 翻厝 ， 重起
頂回 起 的 時陣 ， 離 這馬 嘛 已經 二十 幾年前 矣 ， 這馬 日本 政府 共 重起 的 工作 ，
欲 交予 現代 的 神社 ， 現代 的 寺廟 的 人 去 起 。
＊ 神社 師傅 對 琉球 建築 無熟
但是 Oo1-khi2-na2-uah4 厝 的 形式 ， 佮 日本 是 完全 無仝款 的 ， 所以 頭一个 問題 就是 ，
神社 的 師傅 對 琉球 的 建築 ， 𪜶 無熟 。 這 是 足 重點 的 。
＊ 梁柱 大箍 ， 柴 愛 對 臺灣 進口
因為 起 宮殿 ， 愛 足 大 支 的 柴 ， 足 長 的 柴 ， 足 闊 的 柴 ， 柴 愛 足 大箍 。

這馬 ：
＊ 臺灣 禁止 松梧 出口
這个 柴 ， 進前 ， 𪜶 欲 重起 的 時 ， 是 對 臺灣 進口 的 ， 但是 這馬 ， 咱 臺灣 已經 禁止 松梧 出口 ，
這个 柴 對 佗 來 ， 這馬 嘛是 真 大 的 問題 。
＊ 厝頂 赤瓦\tshiah4-hia7\ 技術 失傳
厝頂 紅色 的 瓦 ， 這个 技術 嘛 已經 失傳 矣 。
＊ 募款 募著 三 點 二五 億 日票\jit8-phio3/lit8-phio3\
這馬 種種 的 問題 ， 目前 為著 欲 起 這个 厝 ， 募款 已經 募著 三 點 二五 億 日票 。
因為 𪜶 對 建築 無熟 ， Oo1-khi2-na2-uah4 有 一个 活動 ， 歡迎 全世界 所有 的 人 ， 你 若 去過 Oo1-khi2-na2-uah4 的 首里城 ， 你 有 翕相 ， 毋管 你 是 佗一个 角度 翕 的 相 ， 攏 會當 提供 予 𪜶 ， 予 𪜶 收集 全世界 來 的 相 ， 對 每一个 角度 ， 欲 共 首里城 的 外型 ， 收集 起來 。
希望 手頭 內 有 相片 的 觀眾 朋友 ， 會使 共 𪜶 鬥相共 。
佇 遮 咱 嘛 祝福 這个 Oo1-khi2-na2-uah4 的 首里城 ， 早 一日 會當 閣 共 起 起來 。

◎ 語詞
咱 遮 一寡 較 古老 的 古蹟 ， 抑是 較 古早 的 一寡 建築 ， 攏 捷 面對 火厄 的 慘境 ， 因為 臺灣 嘛 定 發生 ， Oo1-khi2-na2-uah4 的 代誌 ， 予 咱 感覺 誠 毋甘 。
看著 新聞 內面 ， Oo1-khi2-na2-uah4 遐的 人 咧 流目屎 。
咱 臺灣人 對 文化資產 的 觀念 ， 無 遐爾 重 ， 若像 講 彼 敢若 無要緊 ， 燒去 都 燒去 ， 有的 家己 燒去 ， 無 就是 下性命 欲 共 拆 起來 ， 這 就是 觀念 需要 改進 的 所在 。
． Oo1-khi2-na2-uah4
． 琉球\Liu5-kiu5/Liu5-khiu5\ ： 這 是 𪜶 以前 的 國名 。
． 一度讚\it4-to2-tsan2/it4-too3-tsan2\ ： 看起來 是 日語 的 一度 「いちど」) ， 是 一擺 。
這馬 會當 講 是 臺語 去 創作 出來 ， 但是 是 對 日語 這个 詞 來 的 ， 毋過 ， 咱 閣 共 改造 彼个 意思 ，
共 創新 ， 這 是 臺語詞 ， 是 對 日語 的 想法 來 的 。
是 足 讚 、 足 讚 、 上讚 彼 的 意思 ， 讚 到 啥物 程度 ， 你 只要 試 一遍 ， 就 感覺 讚 ， 免試 第二 遍 ，
就是 非常 讚 的 意思 。
． 火厄\hue2-eh4/he2-eh4\ ： 厄\eh4\ 這字 這馬 咧欲 予人 袂記得 矣 。
咱 這馬 可能 攏 叫是 是 災\tsai1\ 、 禍\ho7\ 彼 兩 字 。
咱 過去 是講 厄\eh4\ ， 災 嘛是 有 咧 用 。
像 火厄 、 車厄 ， 咱 會 講 厄 這个 字 。
． 幫闊\png1-khuah4\ ： 擴大\khok4-tai7\ 、 擴建\khok4-kian3\ 的 意思 。
例 ： 我 共 朋友 幫\png1\ 一間 房間 蹛 。 {分租} 的 意思 。
 幫\png1\ 這字 普通時 嘛會 使用 。
《 教典 》 {擴張 、 擴大} 。 例 ： 厝 幫\png1\ 較 闊 {房子 擴大} 。
． 涵空\am5-khang1\ ： {涵洞} ， 算 若像 地下道 ， 有 紅毛塗 的 管 ， 足 大 的 管 ，
先 有 彼个 物件 ， 頂面 才 鋪橋造路 。
涵\am5\ 是 白話音 ， 人 的 名 內面 可能 有 這字 ， 唸 文言音 ham5 ，
原本 的 意思 是 浸澹\tsim3-tam5\ ， 抑是 水 真濟 ， 潑 入去 船內 。
水 傷 濟 ， 水 足濟 ， 涵 的 意思 。
． 遺產\ui5-san2\ ： (北部腔) 佮 胃藥仔\ui7-ioh8-a2\ 仝 音 。 例 ： 毋通 食傷 濟 胃散 。
這字 遺\ui5\ 愛 注意 ， 毋是 i5 。
． 結構\kiat4-koo3\ ： 逐家 定定 會 唸 毋著去 。
． 宮殿\kiong1-tian7/king1-tian7\ ： 宮殿\kiong1-tian7\ ， 這 是 文音 的 讀法 。
宮殿\king1-tian7\ 是 白話音 的 讀法 。
一般來講 ， 這个 詞 大部份 攏 讀 文言音 宮\kiong1\ 。
天后宮\Thian1-hio7-kiong1\ ， 媽祖宮\ma2-tsoo2-king1\ ， 仝 一字 。
澎湖 馬公\Ma2-king1\ 就是 媽祖宮 的 簡稱 。
． 厝瓦\tshu3-hia7\ ： 厝頂 崁\kham3\ 的 彼 瓦 。

三 、 看 戲齣\hi3-tshut4\ 講 臺語
◎ 見 一 事 ， 成 一 智|kian3 it4 su7 , sing5 it4 ti3|
這 是 文言音 的 讀法 ， 六 字 攏是 讀 文音 。
因為 咱的 俗語 ， 有的 用 文音 讀 ， 有的 用 白音 讀 ， 大部份 是 白音 ，
毋過 有時仔 嘛會 出現 這種 文音 的 俗語 。
意思 是 你 愛 經過 這个 代誌 ， 可能 就會 提升 一擺 的 智慧 。
文音 佮 白音 是 咱 臺語 足 特別 的 一个 現象 ， 相對 較 複雜 ， 是 咱的 特色 。

◎ 翁仔某 本 是 相欠債 ， 無緣 無法度 做 夫妻|ang1-a2-boo2 pun2 si7 sio1-khiam3-tse3 , bo5-ian5 bo5-huat4-too7 tso3 hu1-tshe1|
閣有 鬥句 ， 妻\tshe1\ 佮 債\tse3\
相欠債 ， 一般 是 序大 攏會 按呢 苦勸 咧 冤家 的 翁仔某 ， 因為 做 翁仔某 ，
本來 就是 兩个 人 愛 互相 配合 ， 所以 講 有一點仔 相欠債 的 感覺 。
所以 緣份 若 到 ， 就會 離緣 ， 這 嘛是 足 自然 的 代誌 。

2019 . 11 . 28 《 臺語 講 世事 》 ： 臺灣 的 柿仔
一 、 看 新聞 講 臺語 ： 柿仔
柿仔 ， 這馬 足濟 人 攏 足 愛 食 的 ， 尤其是 秋天 的 時陣 ， 柿仔 特別 甜 。 拄才 看著 的 是 嘉義 的 新聞 。
＊ 翻譯
華語 ： {攤位 擺滿 了 各式各樣 不同 品種 的 柿子} 。
臺語 ： 百百款 無 仝種 的 柿仔|pah4-pah4-khuan2 bo5-kang5 tsing2 e5 khi7-a2/pah4-pah4-khuan2 bo5-kang7 tsing2 e5 khi7-a2|
擔仔位 排 滿滿|tann3-a2-ui7 pai5 mua2-mua2|
﹡ 百百款\pah4-pah4-khuan2\ ， 濟濟項\tse7-tse7-hang7/tsue7-tsue7-hang7\ ：
無 百 款 ， 一定愛 兩 字 百百款 。
咱 愛 特別 強調 這个 款 字 ， 逐家 定定 攏 袂記得 用 ，
攏會 講 這種 的 ， 我 欲挃 這種 的 ， 有的 干焦 會曉 講 這个 、 這个 ，
攏 退化 去 ， 量詞 攏總 毋知影 。
咱 會當 講 我 欲 用 這款 的 ， 款 愛 共 抾 轉來 。
閣有 足濟 用法 ，
例 ： 你 誠 好款 喔 ！ ← 誠 好款 嘛有 可能 誠 歹款 。
例 ： 這項 物件 好食款 。
﹡ 擔仔位\tann3-a2-ui7\ ： 咱 愛 加 一个 仔\a2\ ， 袂使 擔 位 。
因為 擔仔 基本上 攏是 袂 講 蓋 大 ， 蓋 闊 ， 所以 就 加 一个 仔 ，
相對 較 細 的 一个 擔仔 ， 嘛 較 古錐 。
因為 這馬 足濟 人 攏 辦 一寡 {市集} ， 咱 就 會使 講
我 佇 遐 有 一个 擔仔位 ， 而且 是 用 這个 漢字 。
﹡ 滿滿\mua2-mua2\ ： 咱 通常 白話音 滿\mua2\ 攏是 講 實際 的 意思 ，
是講 真正 都 滿 矣 ， 所以 佇 遮 用 滿滿 。
可能 嘛是 有人 用 滿\buan2\ ， 若 就 意思 來講 ， 用 白話音 (O K)

華語 ： {授果 時 不是 很 好 ， 產量 減 差不多 將近 三 分 之 二} 。
臺語 ： 開花 的 時 牢 無 濟|khui1-hue1 e5 si5 tiau5 bo5 tse7|
產量 減 欲 三 分 二|san2-liong7 kiam2 beh4 sann1 hun1 ji7/san2-liong7 kiam2 beh4 sann1 hun1 li7| .
﹡ 開花 的 時 ， 花粉 牢 無 濟 ， {授粉} 就是 共 粉 予 伊 牢咧 ， 才會 生 。
﹡ 一定愛 先 知影 是 產\san2\ 量 ， 有的 人 叫是 是 tshan2 量 。
﹡ 減 欲|kiam2 beh4/kiam2 bueh4| ， 就是 減 將近 偌濟 。
因為 這馬 受 華語 影響 ， 攏會 講 減 差不多 ～ ， 較 無 臺語氣 。
咱 愛 講 減 欲 按怎 ， 這个 欲 佇 這个 時陣 ，
佮 強欲 仝 意思 ， 咧欲 到 彼个 程度 。
﹡ 三 分 二|sann1 hun1 ji7/sann1 hun1 li7| ， 就是 三 分 之 二 的 意思 ， 咱 會當 講 較 簡短\kan2-te2/kan2-ter2\ 。
數學 的 物件 ， 咱 嘛愛 予 臺語 來 參與 。
例 ： {1 + 1 = 2} → 一 加一 等於 二|it4 ka1 it4 ting2-i5 ji7/it4 ka1 it4 ting2-i5 li7|
{2-1 = 1} → 二 減 一等 於 一|ji7 kiam2 it4 ting2-i5 it4/li7/li7 kiam2 it4 ting2-i5 it4|
{2x3 = 6} → 二 乘 三 等於 六|ji7 sing5 sann1 ting2-i5 lak8/li7 sing5 sann1 ting2-i5 lak8|
{6/2 = 3} → 六 除 二等 於 三|lak8 tu5 ji7 ting2-i5 sann1/lak8 tu5 li7 ting2-i5 sann1|
咱 有 一个 前輩 ， 臺大 數學系\soo3-hak8-he7\ 的 #楊維哲# 教授 ， 伊 古早 就是 攏 用
臺語 教 數學 ， 教 微積分 。
微積分 都 會當 用 臺語 來 教 ， 咱 這 簡單 的 ， 其實 是 學校 無 教 ，
咱 應該 予 伊 全面 轉來 。

華語 ： {相對 品質 也 提升 很 多}
臺語 ： 毋過 品質 嘛 加 真好|m7-koh4 phin2-tsit4 ma7 ke1 tsin1 ho2|
﹡ 因為 頭前 是 咧 講 產量 減 ， 毋過\m7-koh4\ 意思 就是講 雖然 產量 減 ，
另外 一面 是按怎 ， 所以 用 一个 毋過 。
﹡ 加\ke1\ 是 白話音 ， 加 足濟 、 加 真好 。

華語 ： {柿子 果實 碩 大 ， 清甜 爽口}
臺語 ： 柿仔 大粒 ， 清甜 紲喙|khi7-a2 tua7-liap8 , tshing1-tinn1 sua3-tshui3|
﹡ 咱 講 果子 大粒 ， 較 偏 圓形 的 攏是 粒\liap8\
﹡ 紲喙\sua3-tshui3\ 、 紲攤\sua3-thuann1\ 、
例 ： 這个 物件 你 紲手 共 做 予 完 。 → 紲手\sua3-tshiu2\
例 ： 咱 這馬 定定 去 咖啡廳 講 {我 要 續杯} → 我 欲 紲杯\sua3-pue1\ 。

華語 ： （ 慧 盈 老師 無 唸 ）
臺語 ： 柿仔 會當 做 這 柿粿 、 薄餅 、 ai2-sirh8-khu1-lin3-mu3 、 敆藥仔|khi7-kue2 , poh8-piann2 , ai2-sirh8-khu1-lin3-mu3 , kap4-ioh8-a2/khi7-ke2 , poh8-piann2 , ai2-sirh8-khu1-lin3-mu3 , kap4-ioh8-a2/khi7-ker2 , poh8-piann2 , ai2-sirh8-khu1-lin3-mu3 , kap4-ioh8-a2|
﹡ 柿粿\khi7-kue2/khi7-ke2/khi7-ker2\ ： 一般來講 ， 咱 講 愛 有 米 的 物件 ， 才 號做 粿 。
可能 伊 𩚨𩚨\khiu7-khiu7\ ， 食起來 敢若 有 米 咧 。
﹡ {脆片} → 薄餅\poh8-piann2\ 。
﹡ {冰淇淋} → ai2-sirh8-khu1-lin3-mu3 ： 咱 對 英語 日語 化 講法 。
咱 這馬 是 看 羅馬字 ， 有 一个 ir ， 是 泉州腔 的 海口 彼 方面
像講 煮飯\tsir2-png7\ 嘛是 這个 母音 ir 。
﹡ 敆藥仔\kap4-ioh8-a2\ ： 敆 入去 漢藥 仔 內底 ， 咱 若有 去 敆 過 ， 就 知影
伊 就是 一敆\tsit8-kap4\ 按呢 共 包起來 ， 一敆 一敆 。

華語 ： {脫澀 就 可以} 。
臺語 ： 就 通 去澀|to7 thang1 khi3-siap4|
﹡ 去澀\khi3-siap4\ ： 共 彼个 {澀味} 去 掉 。
除了 去澀 ， 咱 閣會當 講 去油\khi3-iu5\ 、 去臊\khi3-tsho1\ 。

二 、 講予 你 知 ： 柿仔
這馬 這个 季節 ， 有 真濟 好食 的 物件 攏 走 出來 矣 ， 譬如 講 這个 季節 ， 就 食 蟳\tsim5\ 、 食 栗子\lat8-tsi2\ 啦 ， 其中 一項 就是 咱 今仔日 的 主角 ： 柿仔 。
若是 簡單 欲來 共 分 ， 柿仔 分做 兩大 類 ， 一種 會當 愛 人工 去澀 的 澀柿仔 ， 一種 是 甜柿仔\tinn1-khi7-a2\ 。

◎ 來源 歷史
＊ 甜柿仔 一九 八空 年代 對 日本 來
就是 講 對 樹仔頂 ， 差不多 八分 的 時陣 挽落來 ， 就 直接 會當 食 ，
免 閣 共 去澀 ， 這種 的 號做 甜柿仔 ， 是 尾仔 才 來到 咱 臺灣 ，
是 佇咧 差不多 一九 八空 年代 ， 才 對 日本 傳 入來 ， 這種 削皮 就 會當 食 。
＊ 臺灣 柿仔 是 清國 移民 ， 對 閩 、 粵 紮來 的
咱 傳統 的 柿仔 ， 就是 澀柿仔 ， 臺灣 柿仔 是 佇咧 大 清國 的 時陣 ，
對 福建 、 廣東 彼爿 的 移民 ， 共 伊 紮 入來 咱 臺灣 。
＊ 《 諸羅 縣志 》 ： 傳 入來 欲 三百 年
咱 對 一寡 資料 ， 就 會當 看會出來 ， 傳 入來 咱 臺灣 已經 欲 三百 年 ，
遮爾仔 久 矣 ， 對 《 諸羅 縣志 》 會當 看著 。

◎ 產地 佮 品種
這 柿仔 咱 一直 食 一直 食 ， 對 伊 敢有 了解 ？
＊ 主要 產地 是 新竹 、 苗栗 、 臺中 、 嘉義
佇咧 咱 臺灣 ， 柿仔 主要 的 產地 ， 是 佇咧 新竹 、 苗栗 、 臺中 、 嘉義 。
＊ 新竹 上 出名 ， 佔 產量 大約 九 成
這 其中 ， 咱 知影 新竹 的 柿仔 是 特別 有名 ， 因為 伊 占 產量 大約仔 九成 。
＊ 無法度 去澀 的 ， 愛 做成 柿粿
這馬 咱 食 的 柿仔 ， 有 分做
對 樹仔頂 挽落來 ， 差不多 八分 熟 的 時陣 ， 就 會當 削皮 直接 食 的 ，
這 號做 甜柿仔 。
有 一部份 號做 澀柿仔 ， 另工 咱 共 去澀 了後 ， 有的 會當 直接 食 ，
有的 你 若 共 去澀 ， 嘛 無法度 去澀 的 ， 咱 著愛 做成 柿粿 來 食 。
共 曝\phak8\ 予 乾 ， 足濟 程序\thing5-su7\ 來 做 柿粿 來 食 。
＊ 來 簡單 介紹 兩種 咱 臺灣人 定定 食 的 柿仔 的 品種 ：
1 . 石柿仔\tsioh8-khi7-a2\ 無 子 ， 較 細粒 ， 加 足 甜
2 . 牛心柿仔\gu5-sim1-khi7-a2\ 較大 粒 ， 閣有 兩个 名 ， 號做 浸柿 佮 水柿 
因為 真濟 種 柿仔 的 人 ， 共 牛心柿仔 挽落來 了後 ， 愛 共伊 去澀 。
共 浸 佇 石灰水\tsioh8-hue1-tsui2\ 內面 ， 所以 號做 浸柿仔 ， 抑是 水柿仔\tsui2-khi7-a2\ 。

◎ 曝 柿仔 新竹 的 鬧熱 光景
＊ 光映映 的 柿仔 排 甲 齊 齊 齊
應該 真濟 人 看過 這款 的 好 光景 ， 一寡 柿仔 愛 共 做做 柿粿 ， 才 通食 。
但是 做做 柿粿 ， 有 足濟 程序 ， 逐回 佇咧 這馬 這个 時間 ， 去到 新竹 ，
攏 會當 看著 真濟 光映映 的 柿仔 ， 排 甲 齊 齊 齊 ， 排 足濟 ， 日頭 照 來 ，
非常 的 好看 。
＊ 歇睏日 專工 走去 遐 翕相
真濟 愛 攝影\liap4-iann2\ 的 人 ， 歇睏日 攏會 專工 去到 遐 共 𪜶 翕相 。
＊ 曝日 、 吹 九降風 、 烘 過 、 捏 過 、 勼水 了 變做 柿粿
柿粿 愛 先 曝日 ， 曝日 以外 ， 愛閣 吹 新竹 上蓋 有名 的 號做 九降風 。
曝日 、 吹風 ， 閣愛 共 烘 過 ， 閣愛 共 捏 過 ， 等 伊 勼水 了後 ， 才 變做
咱 咧 食 的 柿粿 。 這 是 規个 程序 。

◎ 柿仔 的 好 佮 愛 注意 的
講著 食 柿仔 ， 真濟 人 攏知影 ， 咱 佇咧 逐年 的 簿仔 頂懸 ， 攏 會當 看著 這 柿仔 袂當 按怎 按怎 ， 袂使 佮 啥物 啥物 鬥陣 食 ， 你 敢知影 是 啥物 道理 ？
＊ 足 營養 、 維生素 (C) 是 別項 果子 的 兩倍
柿仔 的 好處 當然 非常 的 濟 ， 聽講 規粒 柿仔 ， 攏 會當 利用 ，
包括 伊 的 皮 ， 葉仔 等等 ， 伊 是 足 營養 的 ， 而且 伊 的 維生素 (C) ，
是 別項 果子 的 兩倍 。
＊ 促進 新陳代謝 佮 消化
遮爾 好 的 果子 ， 又閣 會當 促進 新陳代謝 佮 消化 。
＊ 袂使 佮 蟳仔 做伙 食 、 空腹 食
柿仔 袂使 佮 海鮮類\hai2-sian1-lui7\ 鬥陣 食 ， 譬如 講 蟳 ， 毋通 佮 蟳 鬥陣 食 ，
袂當 空腹 食 ， 袂當 胃酸 過度 的 時陣 食 。
＊ (tannins) {丹寧} 成份 加 海產 佮 胃酸 分泌
＊ 會 予人 反腹 、 腹肚疼 ， 消化不良
因為 柿仔 內面 有 一種 物件 號做 單寧\tan1-ling5\ ， 這个 成份 若 佮 酸類\sng1-lui7\ 的 物件 ，
抑是 講 真濟 海產類\hai2-san2-lui7\ 內面 有的 一種 物質 ， 結合 起來 了後 ， 伊 就會 產生
一寡 膏膏 的 物件 ， 這个 物件 會 予 你 反腹 啦 ， 腹肚疼 啦 ， 消化不良 ，
確實 就是 這个 原因 。
這个 原因 ， 咱 若 知 ， 咱 就 會當 避免\pi7-bian2\ 這款 的 情形 。

◎ 語詞
． 蟳仔\tsim5-a2\ ： 秋天 一寡 產物 。 華語 攏 寫 {螃蟹} 的 {蟹} ，
咱 臺語 是講 蟳\tsim5\ ， 蟳仔 是 一个 通稱 。 毛蟹 還 毛蟹 。
咱 咧 食 的 ， 一般 是 蟳仔 類 的 。
通稱 是 按呢 ， 但是 每 一種 品種 ， 攏有 家己 的 名 。
譬如 講 沙公\sua1-kang1\ 、 沙母 ， 嘛有 蠘仔\tshih8-a2\ ，
咱 攏 共 敆 佇 蟳仔 類 內底 ， 是 一个 總稱 。
． 栗子\lat8-tsi2\ ： 敢若 過去 無啥 印象 有 食 ， 佇 一般 生活 敢若 無 。
這 栗子 敢是 咱 臺灣 的 物件 ？
． san3-bah4: 秋刀\tshiu1-to1\ ： 若是 照 漢字 唸 ， 是 秋刀\tshiu1-to1\ ，
但是 咱 一般 講 san3-bah4 ， 這種 魚 敢是 外來 魚 ？
細漢時 敢若 無食 這款 魚 ， 算是 較 中小 型 的 魚 ， 沿海 敢若 有 咧 掠 。
以前 較 細漢 ， 較 捷 食 四破魚 。
． 挽\ban2\ ： 這个 動作 ， 挽 柿仔 。 果子 大部份 攏 講 挽\ban2\ ，
對 頂懸 提 落來 ， 這 號做 挽\ban2\ 。
． 曝\phak8\ ： 日頭 曝 。 人 嘛愛 曝日\phak8-jit8/phak8-lit8\ 。
曝 菜脯|phak8 tshai3-poo2| ， 烏魚子 、 鹹菜 攏 會使 ， 攏 用 曝 的 。
． 浸\tsim3\ ： 一般 攏 講 浸 咧 水 ， 但是 浸\tsim3\ 有 兩个 意思 ：
一个 是 浸水 的 彼種 浸\tsim3\ ，
另外 一个 可能 較 延伸 的 意思 ， 就是講 你 長久 佇 啥物款 的 環境 ，
彼 嘛是 叫做 浸\tsim3\ 。
譬如 講 咱 浸 磺水 ， 就是 規个 身軀 浸 佇咧 磺水 內面 。
但是 你 會使講 ： 我 浸 佇咧 音樂 內面 ， 就是 第二 種 意思 。
． 捏\liap8\ ： 共 捏捏咧\liap4-liap4-leh4\ ， 捏捏咧\liap8-liap8-leh4\ 。
註 ： 《 教典 》 捏 ， 有 兩个 音 liap8 、 liap4 。
例 ： 共 囡仔 捏\liap8\ 予 大漢 ， 就是 這个 捏\liap8\ 。
看 伊 欲 啥物 形 ， 按呢 用 手 共 … 。
囡仔 以外 ， 咱 會 講 捏 塗尪仔|liap8 thoo5-ang1-a2| 。
． 光映映\kng1-iann3-iann3\ ： 形容 光 的 光度 ， 足 光 ， 足 顯目\hiann2-bak8\ 。
． 專工\tsuan1-kang1\ ： 真濟 人 會 專工 走去 共 伊 翕相 ， 專工 走去 佗\tueh4\ 。
． 勼水\kiu1-tsui2\ ： 變做 較 細 去 矣 。 衫 嘛會 勼水 。
柿仔 愛 等 伊 勼水 ， 才 會當 食 。
． 斟酌\tsim1-tsiok4\ ：
例 ： 咱 愛 斟酌 聽 #阿惠# 老師 講 。 斟酌 就是 按呢 寫 。

三 、 看 戲齣\hi3-tshut4\ 講 臺語
◎ 我 嘛 向望 ○ ○ 會當 長志|gua2 ma7 ng3-bang7 ○ ○ e7-tang3 tsiang2-tsi3/gua2 ma7 ng3-bang7 ○ ○ e7-tang3 tsiong2-tsi3|
． 長志\tsiang2/tsiong2-tsi3\ ： 誠 有 志氣 ， 誠 上進 的 意思 。
愛 有 志氣 ， 愛 愈來愈 大漢 按呢 。
長志\tsiang2-tsi3\ ， 長志\tsiong2-tsi3\ ， 腔口 無仝 。
這个 詞 這馬 嘛 足 罕得 聽 的 ， 今仔 特別 共 講出來 。
一寡 臺語 戲 攏 聽會著 ， 這馬 漸漸仔 閣 聽無 矣 。
所以 講 咱 序大 可能 會當 記起來 ， 講 向望 你 會當 長志 。

◎ 一支喙 敢若 機關銃 按呢 tak8-tak8-叫|tsit8-ki1-tshui3 kann2-na2 ki1-kuan1-tshing3 an2-ne1/tsit8-ki1-tshui3 kann2-na2 ki1-kuan1-tshing3 an2-ni1 tak8-tak8-kio3|
我 聽甲 鬢邊 鑠鑠叫|gua2 thiann1-kah4 pin3-pinn1 siak8-siak8-kio3|
這句 攏有 聲 的 感覺 ， 形容 甲 足 讚 的 。
． 機關銃 真正是 tak8-tak8-叫 ， 形容 彼个 聲音 。
． 鬢邊 鑠鑠叫 ， 若有 這个 症頭 的 人 ， 就會 感覺 講 ： 確實 就是 按呢 。
這句 咱 嘛是 對 彼个 廣告 學 來 的 。
． 咱 臺語 定定 有 啥物 啥物 叫 、 啥物 啥物 叫 ， 是 咧 形容 啥物 叫聲 。
例 ： 外口 哪會 雄雄 飛來 足濟 粟鳥仔 ， ki1-ka1-叫 。
例 ： 這个 查某囡仔 驚甲 吱吱叫 。
例 ： 這个 電風 轟轟叫 。
例 ： 形容 人 講話 敢若 足 吵 、 足大聲 ， 一直 敢若 機關銃 按呢 ，
咱 嘛 會當 講 伊 kiak8-kiak8-叫 。
各種 叫 法 攏有 ， 這 就是 咱 臺語 足 特別 的 所在 ， 咱 愛 共 抾 轉來 用 。

# # 2019 . 12 . 05 《 臺語 講 世事 》 ： 囤房稅\tun2-pang5-sue3/tun2-pang5-se3/tun2-pang5-ser3\
一 、 看 新聞 講 臺語 ： {無殼蝸牛 運動 三十 週年 ， 居住 正義 聯盟 發起 夜 宿 街頭}
＊ 翻譯
華語 ： {適逢 無殼蝸牛 運動 三十 週年} 。
臺語 ： 拄搪 無殼露螺 運動 三十 年|tu2-tng7 bo5-khak4-loo7-le5 un7-tong7 sann1-tsap8 ni5|
﹡ {適逢} → 拄搪\tu2-tng7\ ， 拄著\tu2-tioh8\ 佮 搪著\tng7-tioh8\ 。
原本 拄 佮 搪 是 拄著 佮 搪著 的 用法 。 毋過 ，
 搪 有 彼種 敢若 無想到 會 去 按呢 的 意思 。
這馬 是講 拄好 按怎 ， 用 佇 遮 小可 淡薄仔 怪 ， 伊 毋是 為著
拄好 按怎 來 做 這件代誌 ， 是 因為 彼个 日子 所以 欲 做 這个 代誌 。
所以 這个 拄搪 毋是 拄好 搪著 ， 是 搪著 這个 日子 。

華語 ： {要 政府 正視 房市 的 議題}
臺語 ： 向 政府 對 房屋 市草 的 議題|ng3 tsing3-hu2 tui3 pang5-ok4 tshi7-tshau2 e5 gi7-te5/ng3 tsing3-hu2 tui3 pang5-ok4 tshi7-tshau2 e5 gi7-tue5|
著愛 看過目|tioh8-ai3 khuann3-kue3-bak8/tioh8-ai3 khuann3-ke3-bak8|
﹡ 向 政府|ng3 tsing3-hu2| ， 其實 這 毋是 向望 政府 ， 是 對 政府 的 意思 。
若講 同時 有 向望 ， 雙關\siang1-kuan1\ 嘛會使 。
 向\ng3\ 的 白話音 ， 這馬 較少 人 用 ， 攏 叫是 講 是 向\hiong3\ 。
這个 向\ng3\ ， 毋是 干焦 向望\ng3-bang7\ ， 有 低 對 懸 的 意思 ，
有 另外 對 佗位 到 佗位 的 意思 ， 共 政府 講 的 意思 。
﹡ 市草\tshi7-tshau2\ ： 就是 市場 的 狀況 的 意思 。
﹡ 看過目\khuann3-kue3-bak8/khuann3-ke3-bak8\ ： 看著 ， 了解著 ， 閣愛 去 注意 的 意思 。
毋但 影 過去 ， 閣愛 注意 。

華語 ： {持有 四 戶 以上 的 擁 房 大戶}
臺語 ： 蓄 有 四 間 厝 較加 的 大富戶|hak4 u7 si3 king1 tshu3 khah4-ke1 e5 tua7-hu3-hoo7/hak4 u7 si3 king1 tshu3 khah4-ke1 e5 tua7-pu3-hoo7|
﹡ 因為 咱 臺語 有 一个 講法 ， 叫做 蓄\hak4\ 。
﹡ 四 間 厝 較加 ， 就是 比 四 間 厝 閣較 濟 。
﹡ {以上} → 較加\khah4-ke1\ ， {以下} → 較減\khah4-kiam2\ 。
一般 攏 較加 才會 講 ， 較減 較 袂 講 ， 較 無 嘛 會使 。
較 無偌濟 ？ 較 無 四 間 厝 。 咱 會 講 較 無 啥物貨 。 
﹡ 富戶\hu3-hoo7/pu3-hoo7\ ： 富\hu3\ 是 文言音 。
這馬 咱 攏 講 好額人 ， 有錢人 。
過去 ， 佇 日本時代 就 有 這个 講法 。

臺語 ： 抾 囤房稅|khioh4 tun2-pang5-sue3/khioh4 tun2-pang5-se3|
﹡ 欲 抾稅 ， 政府 共 人民 抾稅 ， 是 用 抾\khioh4\ 這个 動作 。
﹡ 囤房\tun2-pang5\ ： 意思 是講 房間 毋但 一間 ， 才會用 囤 ， 買 起來 囤 。
﹡ 抾\khioh4\ ： 臺語 內面 足濟 抾 的 ， 足濟 意思 的 。
稅金 用 抾 的 。
衫 抾抾咧 。
裙 有 足濟 襇\king2\ ， 叫做 抾襇裙\khioh4-king2-kun5\ 。
這个 菜 食 無 完 ， 你 共 抾抾咧 。
產婆 欲 接生 ， 叫做 抾囡仔\khioh4-gin2-a2\ 。 這 是 較 抽象 。

臺語 ： 外來語 的 寫法 thian3-tooh4\thian3-tooh4\ 。
這馬 足濟 老爸 老母 會 𤆬囡仔 去 露營 ， 著愛 紮 thian3-tooh4 ，
愛 共 弓起來 ， 搭 起來 ， 搭 thian3-tooh4 。
這種 外來語 ， 咱 咧 寫 的 時陣 ， 是毋是 有一寡 愛 注意 的 所在 ？
這 是 一種 寫法 ， 因為 伊 是 對 英語 來 的 ， 這 是 日語 先 翻 ，
咱 抾來 用 ， 日語 共 英語 翻 ， 就是 每一个 音節 攏有 母音 ，
所以 彼个 (tent) ， ” (t) ” 無 母音 ， 伊 就 加 一个 母音 ， 結果 日語 的 講法
佮 咱 這馬 臺語 的 講法 ， 無一定 完全 仝款 ， 因為 咱 臺語 有 聲調 ，
日語 是 無 聲調 的 ， 所以 有 可能 伊 彼个 調 ， 佮 咱 講 的 無完全 仝 ，
毋過 ， 咱 聽著 臺灣人 按呢 講 的 時陣 ， 咱 照 聽著 音 ， 推論 臺羅
彼个 原則 ， 去 共 寫 按呢 的 聲調 。
這 是 完完全全 咱 臺語 就著 矣 ， 因為 咱 有 聲調 。
thian3-tooh4 後壁 是 入聲 ， 日本人 無 入聲 ， 但是 咱 講出來
感覺 是 有 入聲 。

華語 ： {小小的 布篷 、 簡單 的 睡袋 ， 就 直接 席地 而 睡} 。
臺語 ： 布篷 細細的仔 ， 袋仔 囊咧 就 睏 塗跤|poo3-phang5 se3-se3-e5-a2 , te7-a2 long1-leh4 to7 khun3 thoo5-kha1/poo3-phang5 sue3-sue3-e5-a2 , te7-a2 long1-leh4 to7 khun3 thoo5-kha1|
﹡ 細細的仔\se3-se3-e5-a2/sue3-sue3-e5-a2\ ， 咱 嘛會 定定 講 這 大大 的 。
 細 著愛 有 仔\a2\ 。
﹡ 囊\long1\ ： 這个 動詞 ， 咱 嘛 定定 會 用 。
例 ： 你 這 衫 愛 共 囊 咧 ， 穿 這 有 手䘼\tshiu2-ng2\ 的 ， 手 囊 入去 。
例 ： 批囊\phue1-long5\ ： 共 批 囊入去|long1-jip8-khi3/long1-lip8-khi3\ 批囊 。

二 、 講予 你 知 ： 囤 房稅
這馬 有 一个 運動 ， 就是 對 蹛徛正義\tua3-khia7-tsing3-gi7\ {居住正義} 的 問題 ， 逐家 攏咧 討論 。
厝 ， 就是 咱 每一个 人 遮風閘雨\jia1-hong1-tsah8-hoo7/lia1-hong1-tsah8-hoo7\ 的 所在 ， 真濟 人 拍拚 一世人 ， 就是 為著 欲 買 一間 厝 起來 。 但是 這个 問題 ， 這馬 變做 真濟 人 無法度 達成 的 夢想 。
咱 今仔日 好好 來 討論 囤房稅 ， 敢會當 幫助 咱 買厝 較 方便 ， 較 利便 ， 閣較 容易 ？
◎ 一九 八九 年 的 無殼露螺\bo5-khak4-loo7-le5\ 運動
一九 八九 年 有 一个 運動 ， 造成 真大 的 影響 ， 號做 無殼露螺 運動 。
＊ 佇 地價 上 貴 的 忠孝東路 過暝
彼个 時陣 ， 有 上萬 人 ， 幾若 萬人 ， 去 蹛 佇咧 地價 上蓋 貴 的 臺北市
忠孝東路 ， 佇咧 遐 過暝 。
＊ 抗議 財團 激 市場 起 厝價
為著 欲 抗議 彼个 時陣 真濟 財團 ， 為著 家己 欲 做生理 ， 共 房市 市場 ，
厝價 起 甲 有夠 懸 。
＊ 三冬 一坪 十一 萬 → 四十四 點 五 萬
到底 是 有 偌 懸 ？ 這馬 有 一个 數字 ， 予 逐家 看一下 。
以 注文厝\tsu3-bun5-tshu3\ {預售屋} ， 就是講 厝 猶未 起好 ， 先 予 逐家 注文 ，
這个 注文厝 ， 彼个 時陣 ， 對 一坪 十一 萬 ， 三冬 就 起到 四十四 點 五 萬 。
所以 你 講 起了 有夠 懸 無 ？ 這 真正是 非常 恐怖 的 代誌 。
＊ 政府 藥方
彼个 時陣 ， 政府 針對 這个 運動 ， 有 提出 兩个 藥方 ：
1 . 起 國民 住宅 ： 無 效應
2 . 貸款 放冗 ： 愈補愈大空 ， 予 厝價 愈 起 愈 懸 。

◎ 現此時 居住正義 聯盟 的 訴求
三十 年前 的 問題 ， 到 這陣 敢有 解決 ？
蹛徛正義 聯盟 𪜶 最近 有 一个 運動 ， 嘛是 仝款 去到 忠孝東路 ，
行上 街頭 。
這个 聯盟 當初時 咧 成立 的 時陣 ， 𪜶 有 提出 三个 訴求 ：
＊ 第一个 訴求 ：
登錄 資訊 無明 、 注文厝 袂當 即時 入去 → 實價登錄 二點空
這馬 咱 買厝 ， 攏知影 有 這个 號做 實價登錄 ， 這个 實價登錄 ，
𪜶 感覺 講 這个 登錄 資訊 無夠 明 ， 而且 有 一个 足 大 的 問題 ， 就是講
這个 實價登錄 干焦 針對 這寡 二手 的 厝 ， 一寡 新厝 、 注文厝 根本 查無 ，
注文厝 攏 袂當 即時 入去 。
這个 問題 愛 解決 ， 所以 𪜶 要求 愛 實價登錄 二點空 。
＊ 第二 个 訴求 ：
社會 住宅 起了 慢 、 價數 貴 → 分配 資源 予 弱勢者
社會 住宅 ， 雖然 逐家 攏咧 講 ， 但是 起了 有夠 慢 ， 而且 價數 真 貴 。
閣來 是 一个 足 大 的 問題 ， 因為 這个 住宅 起 了後 ， 逐家 想講 是毋是
有 需要 的 人 攏 會當 去 買 ？ 結果 發現 根本 都 毋是 按呢 ， 變做
有 真濟 好額人 嘛 會當 買著 社會 住宅 。
所以 這个 聯盟 ， 主張 講 愛 來 好好仔 檢討 ， 一定愛 共 社會 住宅 分配 予
弱勢者 。
＊ 第 三个 訴求 ：
要求 愛 來 抾 囤房稅 。

◎ 囤房稅
有一寡 人 共 厝 買 [[落來]] ， 買 起來 囤 ， 有的 人 講 是 為著 欲 趁 差價 ， 所以 愛 抾 囤房稅 。
＊ 北市 建議
臺北市政府 有 提出 一个 建議 ：
1 . 一間 ， 家己 蹛 ： 一 點 二 pha1 → 零 點 六 pha1 。
你 若是 一間 厝 ， 家己 蹛 ， 本來 一 點 二 pha1 的 稅金 ， 愛 降到 零 點 六 pha1 ，
鼓勵 逐家 買 一間 ， 家己 蹛 就好 。
2 . 六 間 以上 ， 無 蹛 ： 三 點 六 pha1 → 四 點 八 pha1
你 若是 買 六 間 以上 ， 而且 你 無咧 蹛 ， 本來 稅金 是 三 點 六 pha1 ，
這馬 欲 起到 四 點 八 pha1 ， 這種 的 就是 講 你 是毋是 欲 買來 做手\tso3-tshiu2\ 。
所以 這 是 無 鼓勵 。
＊ 承祖業 、 買厝 養老 、 做 民宿 旅館
這个 建議 提出 了後 ， 真濟 人 講 這 敢若 無公平 。
有的 人 毋是 講 六 間 以上 ， 真正 買來 做手 ， 有的 人 是 承祖業 ；
有的 人 有 六 間 ， 買來 欲 租人 ， 因為 欲 收租 來 養老 ；
有的 人 有 六 間 以上 ， 是 欲來 做 民宿 旅館 。
這 攏是 有 可能 。
＊ 抾 空房稅\khang1-pang5-sue3/khang1-pang5-se3/khang1-pang5-ser3\ 較 正當
囤房稅 欲 按怎 處理 才 好 ？ 抾 囤房稅 不如 抾 空房稅 ， 較 正當 。
＊ 厝價 懸 拄天 是 愛 解決 的 社會問題
這 規个 問題 ， 逐家 猶閣咧 討論 當中 。
只是 毋管 按怎講 ， 厝價 傷懸 拄天 ， 確實 是 咱 逐家 看現現 的 問題 。
政府 當然 愛 來 解決 這个 社會問題 ， 因為 真濟 人 講 這馬 逐家 無欲 生 ，
就是 因為 厝 傷 貴 ， 囡仔 飼袂起 ， 所以 這个 問題 ， 確實 愛 來 解決 。

◎ 語詞
． 囤\tun2\ ： 本調 是 第二 聲 ， 變調 了後 變 第一 聲 。
一定 是 足濟 物件 ， 才會 用著 囤 ， 孤 一項 就 毋免 囤 ， 無所謂 囤 。
依 實體 的 物件 ， 咱 會 講 疊\thiap8\ 、 疊 、 疊 ， 疊 甲 規个 ，
咱 會 講 囤 一堆 啥物貨 。
例 ： 你 閣 囤 一堆 啥 咧 遐 啦 ？
一般 攏 足濟 ， 若 山 咧 。
例 ： 這馬 啥物 物件 足 俗 ， 買一寡 轉來 囤 。
以早 有 一站 ， 買 衛生紙 來 囤 。
． 遮風閘雨\jia1-hong1-tsah8-hoo7/lia1-hong1-tsah8-hoo7\ ：
例 ： 這馬 有 雨 ， 我 有 雨傘 ， 我 共你 遮 一下 。
閘\tsah8\ ： 共 啥物 物件 擋牢咧 。
遮\jia1/lia1\ ， 閘\tsah8\ ， 一般 咱 嘛有 兩个 鬥做伙 用 ， 遮閘 ， 遮閘 ，
其實 小可 無仝 。
遮 ， 一般 當然 就是 遮日 、 遮雨 這種 的 ， 其實 你 嘛是 提 物件 ，
共 啥物 物件 閘咧 ， 所以 概念\kai3-liam7/khai3-liam7\ 上 差不多 。
毋過 ， 會用 佇 無相仝 的 所在 。
例 ： 水閘\tsui2-tsah8\ ： 有 水 ， 欲 共 水 閘 起來 。 就 袂使 講 水 遮 。
． 蓄\hak4\ ： 買 較 懸 價數 的 ， 較 貴 的 物件 ， 咱 會用 蓄\hak4\ 這个 字 。
譬如 ： 厝 、 車 、 田 、 地 ， 這種 的 ， 有人 講 嫁粧 嘛會當 用 蓄 的 。
這个 觀念 ， 這馬 可能 無一定 矣 。
． 露螺\loo7-le5\ ： 咱 都 知影 講 爬 了 足 慢 的 彼 號做 露螺 。
嘛有 歌 叫做 露螺 。
有的 人 手 頂懸 ， 嘛有 一隻 露螺 (ROLEX) 。
． 牚懸\thenn3-kuan5\ ： {撐高} ， 牚\thenn3\ ： 共 牚 予 懸 ， 本來 低低 的 。
牚懸 ， 就是 按呢 寫 。
． 注文\tsu3-bun5\ ： 這 對 日語 來 的 ， 就是 有 約 、 有 訂 ， 事先 訂 的 意思 。
一般 用 佇 無 現貨 的 物件 ， 才會 用著 注文 ， 愛 事先 訂 。
． 登錄\ting1-lok8/ting1-liok8\ ： 其實 原本 這个 字 錄 ， 照講 是 liok8 的 音 ，
毋知 按怎 才 變做 lok8 的 音 。 所以 是 登錄\ting1-liok8\ 。
這 是 文言音 ， 就是 登記 的 意思 ， 這 嘛是 對 日語 來 的 。
 錄\lik8\ 是 白話音 ， 就是 抄寫 ， 嘛 算 記錄 彼个 意思 。
例 ： 這筆 數 ， 你 共 錄\lik8\ 一下 。 是 這个 錄\lik8\ 。
． 承祖業\sing5-tsoo2-giap8\ ： 繼承 祖公 的 財產 ， 彼个 意思 。
咱 臺灣 繼承 祖公 的 財產 ， 足 趣味 的 講法 。
祖公產\tsoo2-kong1-san2\ ， 祖公仔產\tsoo2-kong1-a2-san2\ ， 是 名詞 。
有的 人 用 屎\sai2\ 來講 ， 就 講 伊 放落來 的 物件 ，
所以 有人 講 祖公仔屎 。
當然 有的 人 可能 用 佇 較 譬相\phi3-siunn3\ 的 用法 ，
例 ： 伊 攏 干焦 靠 祖公仔屎 爾 ， 有 啥物 了不起 ？
可能 咧 剾洗 的 意思 。
． 做手\tso3-tshiu2/tsue3-tshiu2\ ： 敢若 講 你 欲 造假\tso7-ke2\ ， 抑是 欲 動 啥物 跤手 ，
攏 會使 用 。
例 ： 這个 數 ， 你 毋通 做手 喔 ！

三 、 看 戲齣\hi3-tshut4\ 講 臺語
◎ 氣死驗無傷|khi3-si2-giam7-bo5-siong1| .
就是 叫 你 莫 受氣 。
． 氣死 有 兩个 音 ， 一个 是 氣死\khi3-si2\ ， 一个 是 氣死\khi3-si2\ 。
足濟 動詞 ， 後壁 有 一个 死 的 ， 其實 攏咧 形容 彼个 程度 。
是 氣到 足 嚴重 的 程度 ， 是 氣死\khi3-si2\ 。
 氣死\khi3-si2\ 就是 真正 氣到 死去 矣 ， 氣甲 死去 驗 無 傷 。
頭前 這个 動詞 ， 若有 變調 ， 就 表示 彼个 狀態 真正 到 死去 矣 。
若是 頭前 這个 動詞 無 變調 ， 後壁 是 輕聲 ， 譬如 講 ：
氣死\khi3-si2\ 、 笑死\tshio3-si2\ ， 其實 無 死 ， 是 用 死 來 形容
彼个 嚴重 的 程度 。
這 是 咱 足 臺語 的 用法 。

◎ 老 頭家 對 我的 恩情 較大 天|lau7 thau5-ke1 tui3 gau2 e5 un1-tsing5 khah4-tua7 thinn1| .
． 啥物 較大 啥物 ， Ａ 較大 B ， 有 這種 講法 。
． 較大 天|khah4-tua7 thinn1| ： 就是 比 天 較大 。
例 ： 較慘 死 ， 就是 比 死 較慘 。

2019 . 12 . 12 《 臺語 講 世事 》 ： 母語 厝內 學
一 、 看 新聞 講 臺語 ：
《 臺文 博覽會 》 佇咧 高雄 舉辦 的 ， 拄 辦 煞 ， 是 足 大 的 活動 ， 上重要 的 是 予 逐家 一个 完全 講 臺語 的 環境 。
◎ 翻譯
華語 ： {一 看到 有 教 講 臺語 的 地方 ， 家長 都 好 開心}
臺語 ： 一下 看著 有 所在 咧 教 臺語|tsit8-e7 khuann3-tioh8 u7 soo2-tsai7 leh4 ka3 tai5-gi2/tsit8-e7 khuann3-tioh8 u7 soo2-tsai7 leh4 ka3 tai5-gu2|
﹡ 一下 看著|tsit8-e7 khuann3-tioh8| ： 有的 人 會 講 一看著 ， 嘛 毋是 袂使 ， 這 按呢 較有 臺語氣 。
本來 是 一下\tsit8-e7\ ， 因為 後壁 閣有 字 ， 彼 的 e7 愛 變 低 ， 一下 看著 啥 ， 一下 按怎 ，
足 臺語氣 的 物件 ， 提出來 佮 逐家 講 。
例 ： 我 一下 看著 你 ， 我 心情 就好 。

華語 ： {要 問 個 仔細}
臺語 ： 欲 問 予 透機|beh4 mng7 hoo7 thau3-ki1|
﹡ 透機\thau3-ki1\ ： 一般 攏會 寫 樹枝 的 枝 ， 事實上 是 這个 。
透機 就是 詳細 的 意思 ， 應該 是 天機 的 機 。
例 ： 話 若欲 講透機 ， 目屎 就 掰\pue2\ 袂離 。 嘛是 這个 機 。

華語 ： {每 一攤 攤商 臺語 都 講得 很 溜 ， 一 聽 商品 名稱 ， 很 能 傳出 特色} 。
臺語 ： 商品 號名 ， 真有 臺語氣|siong1-phin2 ho7-mia5 tsin1 u7 tai5-gi2-khui3/siong1-phin2 ho7-mia5 tsin1 u7 tai5-gu2-khui3|
﹡ 因為 咱 講 號名\ho7-mia5\ ， 嘛是 足 臺語 的 講法 。
例 ： 你 號做 啥物 名 ？ 是 愛 按呢 講 。
這馬 攏 講 → 你 叫 啥物 名 ？ 我 就 叫 塗豆 ， 叫 燒酒 。
 叫 佇 咱 臺語 的 意思 就 無仝 ， 咱 應該 繼續 講 → 你 號做 啥物 名 ？
 號\ho7\ 這字 足 重要 的 。
﹡ 臺語氣\tai5-gi2-khui3/tai5-gu2-khui3\ ： 可能 這馬 逐家 慣勢 講 臺語 味\bi7\ 。
毋過 這个 氣\khui3\ 嘛 蓋 特殊\tik8-su5\ ， 有 另外 一个 音 氣\khi3\ ， 佇 遮 愛 講 氣\khui3\ 。

華語 ： {你 咖啡 要 喝 比較 厚 ？ 還 是 比較 薄 ？}
臺語 ： 咖啡 啉 較 厚 ？ 較 薄 ？|ka1-pi1 lim1 khah4 kau7 ? khah4 poh8 ?|
﹡ 若 用 臺語 講 薄\poh8\ 佮 厚\kau7\ 是 著 ，
可能 有的 人 叫是 濃\long5\ 佮 淡\tam7\ ， 彼是 照 華語 漢字 唸 。
﹡ 這馬 真濟 咱 咧 點菜 的 時陣 ， 真濟 咱 臺語 的 講法 ， 逐家 攏 袂記得 。
例 ： 咖啡 內面 欲 摻 物件 無 ？
我 欲 烏咖啡 。
烏咖啡\oo1-ka1-pi1\ ， 有人 感覺著 ， 有人 感覺 毋著 ， 因為 彼个 色 敢若 嘛 無算 烏色 ，
咖啡色 的 咖啡  。
咱 若無 欲 講 烏咖啡 ， 有的 人 講 是 清咖啡\tshing1-ka1-pi1\ ，
親像 講 清糜\tshing1-mue5/tshing1-be5/tshing1-ber5\ 、 清冰\tshing1-ping1\ ，
就是 干焦 咖啡 。

華語 ： {講慣 了 國語}
臺語 ： 華語 講 慣勢|hua5-gi2 kong2 kuan3-si3/hua5-gu2 kong2 kuan3-si3|
﹡ 這个 詞 國語 會使 莫 用 ， 用 華語 就 好矣 。
﹡ 慣勢\kuan3-si3\ 佮 習慣\sip8-kuan3\ 
習慣 是 名詞 ， 可比 講 ： 伊 有 啉酒 的 習慣 ， 伊 慣勢 啉酒 。
華語 講 慣勢 → 伊 有 講 華語 的 習慣 。

華語 ： {還 真 不知道 臺語 怎 麼 唸}
臺語 ： 臺語 按怎 讀 閣 正經 毋知|tai5-gi2 an2-tsuann2 thak8 koh4 tsing3-king1 m7-tsai1/tai5-gu2 an2-tsuann2 thak8 koh4 tsing3-king1 m7-tsai1|.
﹡ 正經\tsing3-king1\ ： 有 幾種 意思 ， 佇 遮 是講 真正 的 意思 。
例 ： 我 無 穿過 這款 膨紗衫 ， 閣 正經 袂 慣勢 。
另 一个 意思 ， 例 ： 哇 ～ 你 哪會 遮 正經 ？

華語 ： {歡迎 更多 人 來 尋根}
臺語 ： 逐家 相招|tak8-ke1 sio1-tsio1|
﹡ 有的 人 會 講 相招 相𤆬\sio1-tshua7\ ， 攏會使 。
相\sio1\ ： 相 啥 、 相 啥 咱 臺語 定定 用 ，
相罵 、 相拍 、 相刣 、 相意愛 、 相對看 。

華語 ： {呈現 在地 文化 與 張力}
臺語 ： 有 咱的 文化 佮 力頭|u7 lan2 e5 bun5-hua3 kah4 lat8-thau5|
﹡ 力頭\lat8-thau5\ ： 你 若欲 講是 內涵 、 力量 這方面 嘛是 會使 ，
毋過 ， 咱 欲 用 一寡 可能 逐家 較 毋知影 臺語 有 這種 講法 的 ， 想講 用 予 逐家 看一下 。
當然 這 無一定 是 干焦 這个 翻法\huan1-huat4\ 。

二 、 講 予 你 知 ： 母語 厝內 學
前一站仔 ， 總統 候選人 的 陣營 ， 某一个 陣營 提出 母語 佇咧 厝內 學 就 會使 矣 。 今仔日 來 想看覓 ， 這句話 到底 是 著 ？ 抑是 毋著 ？
◎ 母語 是 爸母 的 話 、 土地 的 話
啥物 是 母語 ？ 母語 ， 你 毋通 看 字面 講 就是 媽媽 講的 話 。
其實 是 爸母 的 話 ， 爸爸 講的 話 嘛愛 囥 在內 。
母語 是 爸母 的 話 ， 閣較 重要 的 ， 這 是 土地 的 話 。
＊ 序大 傳承 予 後一代 的 語言
全世界 毋管 佗一 種 的 語言 ， 攏是 透過 序大 用 喙 講 ， 傳予 後一代 ， 任何 一个 國家 ，
攏是 按呢 遮爾仔 自然 。

＊ 國語 政策 致使 社會 對 母語 無 友善
但是 咱 臺灣 ， 咱 就 發現 這馬 咱 所有 的 母語 ， 竟然 強強 欲 失傳 去 矣 。
到底 是按怎 會 按呢 ？
這 是 因為 幾十 年 前 ， 國民黨 政府 推行 的 號做 國語 政策 ， 致使 咱 規个 社會 對 母語 無 友善 ，
是 各種 方面 ， 包括 制度 等等 ， 予 你 規个 社會 變做 是 華語 獨尊 。
＊ 母語 做 生活 語言 的 爸母 愈來愈 少
所以 這馬 看著 講 真濟 做 爸母 的 人 ， 共 母語 提來 做 伊 生活 的 語言 ， 這款 的 爸母 ， 是 愈來愈 少 矣 。
因為 伊 出去 到 外口 ， 規个 環境 ，
伊 做工課 ， 伊 去到 佗位 ， 看著 的 、 聽著 的 ， 攏是 華語 ， 臺語 的 環境 ， 母語 的 環境 ，
已經 變甲 攏總 無去 矣 。
＊ 母語 能力 欲 靠 家庭教育 粒積 真僫
若是 這款 會曉 講 母語 做 生活 語言 的 爸母 ， 遮爾仔 少 ， 按呢
咱 母語 能力 欲 靠 家庭教育 來 粒積 ， 敢有 可能 ？
＊ 臺灣 各 族 母語 是 國家 語言 愛 佇 學校 學
母語 確實 愛 佇咧 厝內面 講 ， 無毋著 ， 但是 袂當 干焦 佇 厝內面 講 ，
這 有 幾點 來講 ：
頭一 點 ： 咱 這馬 有 一个 法律 ， 號做 《 國家 語言 發展 法 》 ， 是 佇 舊年 已經 成立 。
佇 《 國家 語言 發展 法 》 內面 有 講著 ， 咱 濟濟 的 本土 語言 ， 在地 語言 ，
攏是 國家 語言 ， 所以 咱 臺灣 各 族 的 母語 ， 已經 是 國家 語言 ， 有 規定 ，
佇 學校 嘛是 愛 教 。

◎ 對 生活 做起
＊ 讀 佮 寫 的 能力 需要 學校教育 來 補
母語 毋但 愛 佇 厝內面 講 ， 嘛愛 佇 學校 教 。
目前 來看 ， 咱 學校 上 需要 的 是 啥物 ？ 是 讀 佮 寫 的 能力 。
若無 寫落來 ， 袂曉 讀 ， 這个 語言 絕對 會 死去 ， 無 發展 的 空間 。
咱 愛 有 一个 觀念 ， 母語 一定愛 會曉 讀 ， 會曉 寫 ， 這个 部份 這馬 愛 學校教育 來 補 ，
這 是 一定愛 的 ， 因為 濟濟 人 這部份 攏 袂曉 。
＊ 平常時 聽 的 、 講的 ， 上好 攏是 這个 語言
一个 語言 愛 對 生活 開始 做起 ， 希望 佇咧 平常時 ， 聽著 的 ， 講著 的 ， 攏是 這个 語言 ，
咱的 母語 毋才 學會 好勢 。
＊ 自然 吸收 的 學習 效果 較 好
＊ 會當 共 學著 的 佇 生活 中 來 實踐
學校 教 了後 ， 厝內面 愛 講 ， 咱 規个 社會 的 環境 嘛愛 好勢 ， 才 會當 予 咱 逐家 學著 的 時陣 ，
佇 生活 當中 來 實踐\sit8-tsian7\ 。

◎ 做伙 共 母語 抾 轉來
這馬 講起來 ， 確實 猶閣是 佇 華語 霸權 之下 ， 去到 外口 ， 看著 的 攏是 華語 的 環境 ， 咱 母語 的 環境 真正 是 真 䆀 ， 但是 佇 這款 的 環境 之下 ， 嘛是 有 濟濟 的 爸母 ， 少年 的 爸母 ， 想 欲來 拍拚 。
＊ 身份 認同 佮 文化 認捌
因為 咱 知影 ， 母語 是 一種 身份 的 認同 ， 佮 咱 文化的 認捌 。 這 非常 非常 重要 。
＊ 母語 共學團 ， 爸母 囡仔 做伙 學
這馬 有 真濟 少年 的 爸母 ， 組成 母語 共學團 ， 逐家 相招 ， 囡仔 相招 ， 爸母 佮 囡仔 做伙來 學 ，
辦 足濟 活動 。
＊ 用 母語 講 故事 、 辦 活動
譬如 講 用 母語 講 故事 、 辦 活動 ， 招 足濟 人 共同 來 參與 ， 希望 佇 遮爾仔 䆀 的 母語 環境 之下 ，
會當 儘量 共 母語 救 轉來 ， 逐家 做伙來 。
＊ 聯合國 教科文 組織 (#UNESCO#) ： 臺語 嚴重 危急 
𪜶 有 一个 表 ， 予 咱 逐家 看著 咱 臺語 ， 這馬 是 偌爾仔 嚴重 的 危險 。
語言 危急 程度 分級 表
危急 的 程度 指標 ： 迒 世代 的 傳承
安全 → 所有 年齡 攏 使用 ， 迒 (hann7) 世代 的 傳承 無問題 。
脆弱 → 大部份 的 囡仔 會曉 講 ，
毋過 可能 限制 佇 某 一寡 場合 ， 比如 佇 厝內 。
確定 危急 → 囡仔 無法度 佇 厝內 像 學 母語 仝款 去 學 這个 語言 。
嚴重 危急 → 干焦 阿公 阿媽 會曉 講 ，
這陣 有 囡仔 的 爸母 無一定 會曉 講 ， 嘛 袂 佮 囡仔 講 。
極度 危急 → 使用 這个 語言 的 上 少年 輩 是 阿公阿媽 ，
𪜶 可能 無 捷 講 ， 抑是 干焦 會曉 講 一屑仔 。
死亡 → 無人 咧 使用 。
正爿 就是 若是 有 達到 這寡 指標 ， 就是 倒爿 的 危險 程度 。
佇 聯合國 定義\(ting7-gi7\ ， 嚴重 危險 就是 咱 臺語 這馬 的 情形 。
有 真濟 爸母 ， 有 共學團 ， 希望 逐家 會當 共 𪜶 鼓勵 ， 逐家 來 加入 ， 除了 有 濟濟 的 資料 ， 咱 會當 參考 ， 嘛 向望 觀眾 朋友 每一个 人 ， 共 你 身軀邊 臺語 的 母語 環境 建立 起來 ， 予 母語 ， 咱的 臺語 ， 會當 長長 久久 。

這馬 真濟 少年 爸母 的 共學團 母語 親子 共學團 ， 真 拍拚 ， 為著 欲 予 家己 的 囡仔 有 母語 的 環境 ， 算是 自力救濟 ， 家己 的 語言 家己 救 。 咱 是 希望 有 政府 的 資源 入來 ， 但是 目前 真濟 人 自力救濟 開始 做起 。

◎ 語詞
． 母語\bu2-gi2/bu2-gu2/bu2-gir2\ ： 這个 觀念 是 對 (Mother Tongue) 來 的 ， 毋過 ， 毋但
是 (Mother Tongue) ， 閣是 代表 (Mother Land) ， 是 土地 ， 毋是 你
個人的 母親 仰 是 老爸 ， 毋是 干焦 媽媽 ， 爸爸 嘛 包含 在內 ，
所以 叫做 爸母話\pe7-bu2-ue7\ ， 可能 較 包含 、 較 全面 。 是 土地 的 語言 。
． 粒積\liap8-tsik4\ ： 累積\lui2-tsik4\ 的 意思 。
． 序大\si7-tua7\ vs. 序大人\si7-tua7-lang5\ ：
爸母 是 序大人 ， 一般的 長輩 ， 通稱 叫 序大 。
可能 有人 已經 濫 咧 用 矣 。
． 誠實\tsiann5-sit8\ ： 仝款 漢字 ， 有 兩種 讀法 ， 一般 是講 誠實 按怎 。
誠實\sing5-sit8\ ： 攏 袂 講白賊 ， 就是 誠實 ， 較 書面語 ， 口語 較 無用 。
． 危急\gui5-kip4 \： 愛 有 ” (g) ” 的 子音 ， 這馬 ” （g） ” 攏 落去 矣 。
． 工課\khang1-khue3\ ： 有 地方 差 ， 有的 所在 工課\khang1-khue3/khang1-khe3/khang1-khi3/khang1-khir3\ 攏有 。
嘛 有人 講 頭路\thau5-loo7\ 。
 工課 愛 提醒 ， 是 因為 足濟 人 叫是 工課 會當 做 動詞 用 ，
工課 本身 是 一个 名詞 ， 有 工課 ， 做工課 。
 頭路 嘛是 仝款 ， 食頭路 ， 做 啥物 頭路 。
． 復振\hok8-tsin2\ ： 這 算 較 新詞 ， 是 欲 共 復興\hok8-hing1\ 起來 ，
所以 有人 講 復興 ， 嘛有 人 用 復振 。
例 ： 咱 愛 共 臺語 復振 起來 。

三 、 看 戲齣\hi3-tshut4\ 講 臺語
這 是 牽涉著 講 佮 死亡 有關係 ， 無 直接講 死亡 的 一寡 講法 。
逐家 攏 足驚 講 死亡 佮 死 這字 ， 攏有 其 它 的 講法 。
◎ 掣起來\tshuah4-khi2-lai5\

◎ 閣 食 無偌久 矣|koh4 tsiah8 bo5 gua7-ku2-ah4/koh4 tsiah8 bo5 lua7-ku2-ah4| .
相關 語 ， 是 猶未 死 ， 毋過 敢若 咧欲 死 矣 ， 敢若 無命 矣 。
死 、 無去 、 無命 、 扛去 種 、 斷氣 、 往生 等等 ， 足濟 無 講著 死 ，
但是 意思 是 這種 意思 。
咱 臺灣人 真正 足 驚仔 講 死 這字 ， 所以 足濟 講法 。
◎ 這胎 是 抽豬母稅|tsit4-the1 si7 thiu1 ti1-bo2-sue3/tsit4-the1 si7 thiu1 ti1-bu2-se3/tsit4-the1 si7 thiu1 tir1-bu2-ser3\ .
 豬母稅 就是 拍種 的 時陣 ， 出 豬公 這爿 ， 會當 分著 一部份 的 豬 ，
咱 這馬 咧 用 是講 查某囝 生 的 囡仔 ， 可能 其中 一 、 兩个 ， 綴 老母 姓 。

2019 . 12 . 19 《 臺語 講 世事 》 ： 不分區 立委
一 、 看 新聞 講 臺語 ：
欲 選舉 矣 ， 選舉 有 一張 票 足 重要 的 ， 號做 政黨票\tsing3-tong2-phio3\ ， 咱 觀眾 朋友 一定愛 好好仔 來 決定 ， 因為 這張 票 代表 你 支持 政黨 的 價值 ， 佮 你 有 相合 無 ？ 有 相仝 無 ？
以前 有 這个 政見發表會 ， 攏是 候選人 ， 這馬 既然 有 政黨票 ， 政黨 的 立場 毋著 愛 出來 辯論 ？ 更 需要 辦 政見會\tsing3-kian3-hue7\ ， 抑是 辯論會\pian7-lun7-hue7\ ， 愛 予 逐家 知影 恁 這个 政黨 未來 ， 若是 入去 國會 ， 欲按怎 來 做 恁 的 政見 ， 方向 到底 是 啥 ， 這 足 重要 的 。

◎ 翻譯
華語 ： {選戰 打得 如火如荼 ， 一言一行 透過 媒體 與 實際 互動}
臺語 ： 講話 行儀|kong2-ue7 kiann5-gi5|
﹡ 行儀\kiann5-gi5\ ： 是 行為 的 意思 。
{言行} 就是 講話 佮 伊 的 行為 。 行\kiann5\ ， 是 白話音 讀法 。
行儀\hing7-gi5\ ： 行\hing7\ ， 是 品行 的 意思 。 是 文言音 讀法 。
仝款 這个 字 ， 一个 文言 ， 一个 白話 ， 意思 無仝款 。

華語 ： {能夠 輕易 掌握 參選人 的 動向}
臺語 ： 聽好 了解 𪜶 的 意向|thing3-ho2 liau2-kai2 in1 e5 i3-hiong3|
﹡ {動向} → 意向\i3-hiong3\
﹡ 聽好\thing3-ho2\ ： 毋是 聽 好 thiann1 ho2 。
意思 就是講 會使 、 會當 彼个 意思 ， 通好 按怎 。
毋過 ， 嘛有 另外 一種 用法 ， 是 咧 表示 攏好 、 攏好 的 意思 。
例 ： 聽好 買 喔 。 → 攏 會當 買 的 意思 。
 聽\thiann1\ 是 白話音 ， 聽\thing3\ 是 文言音 。
例 ： 聽候 你 來 。 聽候\thing3-hau7\ ： 就是 等待 的 意思 。

華語 ： {許多 人才 ， 要 經由 政黨 提名 方式 ， 進入 國會}
臺語 ： 著愛 靠 政黨 提名|tioh8-ai3 kho3 tsing3-tong2 the5-mia5|
才 通 出頭 入 國會|tsiah4 thang1 tshut4-thau5 jip8 kok4-hue1/tsiah4 thang1 tshut4-thau5 lip8 kok4-hue7|
﹡ 著愛 按怎 ， 才 通 按怎 ： 這 是 一个 句型 ， 會當 按呢 用 。
例 ： 著愛 考試 ， 你 有 過關 ， 你 才 通 入 這个 學校 。
強調 著愛\tioh8-ai3\ 按怎 ， 一定愛 按怎 ，
才 通|tsiah4 thang1| ： 才 會當 按怎 的 意思 。

華語 ： {不分區 的 名單 ， 陸續 公布}
臺語 ： 名單 長長短短 公佈|mia5-tuann1 tng5-tng5-te2-te2 kong1-poo3|
﹡ 長長短短\tng5-tng5-te2-te2\ ： 有的 長 ， 有的 短
這馬 有的 人 講 陸陸續續 ， 嘛是 會使 ， 對 華語 吸收 。
咱 臺語 就是 長長短短 。

華語 ： {引發 各界 高度 關注}
臺語 ： 三等十二號 的 人|sann1-ting2-tsap8-ji7-ho7 e5 lang5/sann1-ting2-tsap8-li7-ho7 e5 lang5|
﹡ 各界\kok4-kai3\ ： 若欲 直接 按呢 ， 嘛是 有人 講 。
咱 古早 有 一个 詞 叫做 → 三等十二號 ， 有 幾種 無仝款 的 講法 。
﹡ 三等十二號 的 三\sann1\ 是 白話音 ， 嘛 有人 用 文言音 sam1 的 講法 。
十二 號 ， 嘛 有人 講 是 二 號 → 三等二號\sann1-ting2-ji7-ho7/sann1-ting2-li7-ho7\ 。
這个 意思 像 佮 三教九流 意思 仝款 ， 但是 小可 有 差別 。
咱 這馬 咧 講 三等十二號、三等二號 攏是 咧 講 各種 無仝款 的 人 ， 無 特別 強調 是 啥物 ，
 三 抑是 十二 是 一个 概念 上 敢若 足濟 的 意思 。 無 講 足 明確 一定 是 啥物 內容 。

華語 ： {公開 辯論 保障 小黨 參政權 ， 能 更 讓 選民 了解 各 政黨 對於 將 推動 的 目標 與 願景}
臺語 ： 共 小黨 參政 的 權利 顧 予 著|ka7 sio2-tong2 tsham1-tsing3 e5 kuan5-li7 koo3 hoo7 tioh8|
﹡ 著\tioh8\ ： 著 的 用法 足濟 種 ， 足 臺語氣 。
顧 予 著|koo3 hoo7 tioh8| ， 就是 有 顧著 。
拍 有著 |phah4 u7-tioh8| ， 就是 有 拍著 。
食 無著 |tsiah8 bo5-tioh8| ， 就是 無 食著 。
綴 有著 陣|tue3 u7-tioh8 tin7/te3 u7-tioh8 tin7| ， 就是 有 綴著 。

二 、 講 予 你 知 ： 不分區 立委
兩千 空八 年 以前 ， 咱 咧 選 立法委員 ， 就是 咱 彼个 選區 ， 足濟 人 出來 選 ， 而且 選 出來 了後 ， 彼个 選區 可能 有 幾若个 。 但是 彼个 時陣 ， 逐家 感覺 按呢 立法委員 人 傷濟 ， 所以 佇 兩千 空八 年 的 時陣 有 做 一个 改變 。

◎ 兩千 空八 年 立委 新 選制\suan2-tse3\
＊ 單一選區\tan1-it4-suan2-khu1\ 兩票制\nng7-phio3-tse3\
每一个 選區 ， 咱 咧 選 立法委員 的 時陣 ， 是 愛 投 兩票\nng7-phio3\ 。 到底 是 佗 兩票 ？
＊ 區域 立委 票 佮 政黨票\tsing3-tong2-phio3\
一票 是 投 予 區域 立委 的 票 ， 就是 選 人 的 ；
閣 一張 是 愛 投 予 政黨 ， 這張 是 選 黨 的 。
＊ 政黨票 選 不分區 立委
政黨票 就是 欲 提來 揀 不分區 的 立法委員 。
咱 咧 選 咱 彼 區 的 區域 立法委員 ， 啥物人 上懸 票 ， 咱 彼區\hit4-khu1\ 就 干焦 一个 區域 立委 。
其他 的 就是 不分區 立委 。
這 是 這馬 的 制度 。
＊ 立委 一百 十三 席 等於 區域 七十三 席 加上 不分區 三十四 席 + 六 席 原住民
不分區 的 立委 ， 到底 占 咱的 立法委員 有 幾 pha1？
這馬 咱的 立法委員 ， 總共 有 一百 十三 个 ， 佇 過去 兩千 空八 年 以前 兩百 二十五 个 ， 減半\kiam2-puann3\ 了後 變 一百 十三 个 ，
這 一百 十三 个 內面 ， 有 七十三 个 是 區域 立委 ， 是 各地 逐家 選 出來 的 ， 一區\tsit8-khu1\ 干焦 一个 ，
總共 有 七十三 區 ， 所以 有 七十三 个 。
閣來 是 不分區 ， 有 三十四 个 ， 閣有 原住民 有 六 个 。
所以 不分區 的 立法委員 總共 有 三十四 个 ， 等 欲 予人 坐 。
到底 這 三十四 个 不分區 ， 欲 按怎 分 咧 ？ 這 就是 重點 。

◎ 三十四 席 不分區 立委 按怎 分
彼 黨 講 伊 欲挃 ， 這 黨 嘛 講 伊 欲挃 ， 按呢 欲按怎 ？
這个 時陣 著愛 看 咱 頓 的 第二 張 票 ， 就是 政黨票 ， 就是 選 黨 的 彼張 票 。
＊ 照 政黨票 比例 順序 當選
按照 政黨票 的 比例 ， 順序 當選 。
譬如 講 某一个 黨 ， 可能 政黨票 內面 ， 提 超過 五十 pha1 ， 按呢 就是 三十四 席 的 五十 pha1 ， 就是 十七 席 。
按呢 來 算 ， 看 幾 pha1 ， 你 就 提著 三十四 席 內面 的 幾 席 。
＊ 五 pha1 的 戶橂
但是 逐家 愛 注意 ， 足濟 黨 的 ， 這 內面 有 一个 戶橂 ， 就是 你 這个 黨 一定愛 超過 五 pha1，
才 有法度 來 分 ， 毋是 一 pha1 、 兩 pha1 看 偌濟 ， 若是 無 超過 五 pha1 ， 按呢 都 烏有去 ，
四 pha1 嘛是 烏有去 ， 一 席 都 分 袂著 。
＊ 不分區 名單 代表 黨 的 價值 佮 理念
所以 每一个 黨 ， 𪜶 提出 𪜶 的 不分區 名單 著 非常 重要 ， 有 媠氣 無
因為 選民 就是 欲 看 你 這个 黨 ， 提出來 的 不分區 的 名單 ， 有 符合 選民 心目中 的 價值 無 ？
所以 這 是 代表 黨 的 價值 佮 理念 。
＊ 若 撤銷 黨籍 ， 資格 隨 無去
有 一項 代誌 ， 逐家 愛 注意 ， 雖然 不分區 的 名單 列 出來 了後 ， 逐家 可能 足 佮意 佗一个 人 ，
但是 這 不分區 的 代表 ， 𪜶 是 黨 共 提名 ， 才 會當 做 立法委員 ， 伊 若是 去 [[予人]] 撤銷 黨籍 ，
伊 不分區 資格 會 無去 。

◎ 需要 改進 的 欠點
這馬 改 按呢 ， 有好有䆀 。
好 的 所在 ， 是 以前 選 立法委員 ， 干焦 會當 選 人 ， 有當時仔 ， 你 會 講 我 是 欲 選 人 抑是 選 黨 ？ 我 是 欲 選 黨 抑是 選 人 ？
這馬 有 這款 的 制度 了後 ， 咱 會當 你 佇 區域 立委 頂懸 ， 你 會使 選 人 ，
佇咧 政黨票 ， 你 著 會當 選 黨 。 這 是 一个 好處 。
可是 伊 有 足濟 欠點 ， 這馬 逐家 嘛 當咧 討論 。

＊ 不分區 席次 佔 國會 比例 傷低
各界 來看 攏是 按呢 ， 會 變做 一个 黨 的 意志 ， 當選 的 立法委員 傷少 ，
有 可能 區域 立委 傷濟 ， 提出來 的 政見 ， 可能 就 干焦 顧 伊 彼个 區域 。
有 這款 的 問題 。
＊ 逐年 的 政黨 補助款 （ 過 三 pha1 就有 一票 五十 箍 ）
這馬 逐年 政黨 的 補助款 ， 有人 咧 討論 。
因為 這馬 的 政黨票 ， 愛 超過 三 pha1 ， 才 會當 提著 政黨 補助款 。
這 對 小黨 來講 非常 不利 ， 因為 對 小黨 ， 超過 三 pha1 是 足 懸 的 戶橂 。
大黨tua7-tong2\ 真 簡單 就 提著 ， 一票 五十 箍 ， 大黨 本來 就 已經 有 足濟 資源 ， 資源 閣 共 囥 落去 ，
大黨 佮 小黨 之間 的 距離 ， 就會 愈來愈 遠 。
＊ 過 五 pha1 才有 後 一擺 的 總統 提名權
＊ 對 小黨 真 不利
一个 制度 有好有䆀 ， 這 攏是 咱 逐家 愛 來 討論 的 。
佇咧 遮 嘛愛 提醒 逐家 ， 投票 愛 會記得 ， 投 區域 立委 以外 ， 咱 愛 共 政黨票 頓 予 你 所 認同 的 彼个 政黨 。
希望 逐家 會當 透過 一擺 一擺 的 選舉 ， 予 咱 會 閣較 了解 這个 選制\suan2-tse3\ ， 到底 佗位 好 ， 佗位 無好 ， 是毋是 需要 改善 ， 這 就是 咱 民主 深化 的 過程 。

◎ 語詞
． 頓票\tng3-phio3\ ： 立委 的 部份 頓\tng3\ 兩張 票 ， 區域 佮 政黨票 。
頓印仔 的 意思 。
． 終其尾\tsiong1-ki5-bue2/tsiong1-ki5-be2\ ： 到 最後 按怎 的 意思 。 足 臺語氣 的 講法 。
到底 ， 終其尾 ， 每一个 政黨 會當 提著 幾个 不分區 的 立委 ？
． 不分區\put4-hun1-khu1\ ： 這 攏是 簡單 的 漢字 ， 所以 直接 照 按呢 翻 。
若欲 講笑 ， 抑是 講 較 足 口語 的 ， 欲 講 不分區 ， 就 講 蹛 海口 的 ，
蹛 海口 的 ， 就是 人 咧 講耍笑 ， 講 管 足 闊 的 ， 不分區 立法委員 ，
顧 的 是 全國性 的 議題 ， 會當 貫徹 黨 的 意志 。
． 牢\tiau5\ ： 選 有 牢 ， 選 無 牢 ， 就是 這个 牢 。
掠牢牢\liah8-tiau5-tiau5\
不分區 ， 你 若 選 有 牢 ， 嘛 無一定 會 足 牢 ， 愛 看 佮 政黨 會合 袂合 ，
因為 伊 是 透過 政黨 的 推薦 ， 毋是 選牢\suan2-tiau5\ 就是 穩觸觸 。
． 穩觸觸\un2-tak4-tak4\
． 拍出籠外\phah4-tshut4-lang2-gua7/phah4-tshut4-lang5-gua7\ ：
不分區 立委 若是 佮 政黨 無 對同\tui3-tang5\ ， 結果 就會 予 拍出籠外 ，
你 就會 失去 立委 的 位 ， 這个 資格 。
籠\lang2\ ， 抑是 籠\lang5\ ， 這字 足濟 音 ， 就是 這个 意思 ，
共伊 淘汰\to5-thai3\ ， 若像 咧 揀 果子 ， 規 籠 的 果子 ， 共 一寡 無 講 蓋 好看 的 ，
抑是 講 爛去 的 ， 你 會 共 拍出籠外 。
． 媠氣\sui2-khui3\ ：
每一个 政黨 ， 這馬 提出來 不分區 的 名單 ， 一定愛 媠氣 ， 若無 ， 人 袂 共 政黨票 投 予 你 。
． 對同\tui3-tang5\ ： 有 對同 ， 抑是 無 對同 ， 就是 講 有合 ， 無合 這種 意思 。
． 差大碼\tsha1-tua7-be2\ ： 差 足濟 的 意思 。

三 、 看 戲齣\hi3-tshut4\ 講 臺語
◎ 精差 無 刣豬倒羊 爾|tsing1-tsha1 bo5 thai5-ti1-to2-iunn5 nia5|
． 精差\tsing1-tsha1| ： 就是講 兩項 差 偌濟 的 意思 。
例 ： 你 佮 伊 的 講法 ， 無啥 精差 。 就是講 無啥物無仝 的 意思 ， 精差 無濟 。
精差 是 動詞 ， 嘛 有人 當做 名詞 咧 用 。
． 精差 無 刣豬倒羊 爾 ： 意思 就是 足 豐沛 、 足 腥臊 ， 著 閣 刣豬 ， 刣 羊 ，
但是 無用 兩个 刣 ， 小可 變 一下 ， 予 羊仔 倒落去 ， 就是 欲 共 刣 矣 。
足 豐沛 的 ， 干焦 差 無 刣豬倒羊 按呢 爾 。
例 ： 你 今仔 欲 請人客 ， 攢 甲是 偌 豐沛 ？ 共 咱 講一下 。
精差 無 刣豬倒羊 爾 啦 ！

◎ 莫 踮遐 袂曉 泅水 牽拖 水 掣|mai3 tiam3 hia1 be7-hiau2 siu5-tsui2 khan1-thua1 tsui2-tshuah4/mai3 tam3 hia1 bue7-hiau2 siu5-tsui2 khan1-thua1 tsui2 tshuah4|
明明 是 家己 袂曉 泅水 ， 閣 牽拖 人 水傷 掣流\tshuah4-lau5\ 。
． 掣\tshuah4\ ： 掣流 ， 足 急 的 水 咧 流 ， 規个 掣 落來 。
． 泅水\siu5-tsui2\ ： 游泳 的 意思 ， 咱 以早 無咧 講 游泳 ， 攏 講 泅水 。
． 牽拖\khan1-thua1\ ： 就是 攏 別人 的 責任 ， 攏 毋是 家己 的 問題 ，
攏 別人 的 毋著 。
例 ： 這个 人 伊 真正 足𠢕 牽拖 的 。

2019 . 12 . 26 《 臺語 講 世事 》 ： 世界 (AIDS) 日
咱 人類 一定愛 面對 的 問題 ， 號做 (AIDS) ， 因為 十二月 的 頭一工 ， 就是 世界 愛滋\ai3-tsu1/ai3-tsir1\ 日 。
一 、 看 新聞 講 臺語 ： 愛滋 嬰仔 繪本 ， 有 關心 無 歧視
◎ 翻譯
華語 ： {他 心裡 其實 很 潔淨}
臺語 ： 伊 的 心肝 真 清氣相|i1 e5 sim1-kuann1 tsin1 tshing1-khi3-siunn3|
﹡ 咱 有 一个 詞 叫做 樣相\iunn7-siunn3\ ， 就是 啥物 形 按呢 ， 一个 形態 、 形體 。
相\siunn3\ ： 彼个 款 ， 彼个 樣相 。
癩相\thai2-ko1-siunn3\ 、 歹看相 、 好看相 ，
咱 是 較 罕 咧 用 其他 的 詞 ， 其實 是 會使 ， 照 這个 規則 。
﹡ 生相\senn1-siunn3/sinn1-siunn3\ ： {生肖} ， 鼠 牛 虎 兔 這 … 。
例 ： 請問 你 是 相\siunn3\ 啥 ？ 你 是 相 牛 ？ 抑是 相 鼠 ？
就是 愛用 相\siunn3\ 這字 。
有人 會 講 你 姓\senn3/sinn3\ 啥 ？ 我 講 我 姓 許 ， 我 姓 陳 。
毋是 ， 是 欲 問 十二 項 啥物 ， 結果 才知 是 欲 問 十二生相 。

華語 ： {會 敵對 他}
臺語 ： 佮 伊 做對頭|kah4 i1 tso3-tui3-thau5/kah4 i1 tsue3 tui3-thau5|
﹡ 做對頭 tso3-tui3-thau5/tsue3-tui3-thau5 ： 就是 徛 佇咧 伊 的 對面 。 會使 按呢 講 。
﹡ 對頭\tui3-thau5\ ： 有 各種 的 用法 。
對頭誤\tui3-thau5-goo7\ ： 意思 就是講 雙爿 攏 耽誤著 。 誤 ： 耽誤 。
對頭風\tui3-thau5-hong1\ ： 對 對面 吹來 的 風 ， 就是 搢風\tsinn3-hong1\ 。
對頭親\tui3-thau5-tshin1\ ： 兩个 誠 親 彼種 的 。

華語 ： {這個 病毒 受 到 媽媽 的 感染}
臺語 ： 帶 阿母 過 予 伊 的 病毒|tai3 a1-bu2 kue3 hoo7 i1 e5 penn7-tok8/tai3 a1-bu2 kue3 hoo7 i1 e5 pinn7-tok8|
﹡ 帶\tai3\ ： 帶 啥物 病毒 、 帶病\tai3-penn7/tai3-pinn7\ 、 帶身命\tai3-sin1-mia7\ ，
這 攏 較 強調 慢性 、 慢性病 ， 抑是 講 較 歹 治 ， 歹 根本 好離 彼種 。
例 ： 帶財\tai3-tsai5\ 、 帶衰\tai3-sue1\ 。
﹡ 紮\tsah4\ ： 你 有 紮錢 無|li2 u7 tsah4-tsinn5 bo5|
華語 是 {帶} ， 咱 臺語 是 紮 。
﹡ 過\ke3/kue3\ ： 意思 是 穢\ue3/e3\ 予 伊 ， 傳染 的 意思 。

華語 ： {吸毒 過量}
臺語 ： 食毒 過頭 曲去|tsiah8-tok8 kue3-thau5 khiau1-khi3|
﹡ 毒 是 用 食 的 ， 毋是 用 欶\suh4\ 的 ， 食毒 有 足濟 種 方式 ，
毋是 干焦 用 喙 食 的 ， 可能 用 鼻仔 欶 的 ， 抑是 用 注 的 攏有 。
咱 臺語 內面 有 足濟 物件 用 食 的 ：
食薰\tsiah8-hun1\ 、 酒\tsiu2\ 、 咖啡\ka1-pi1\ 、 茶\te5\ 。

華語 ： {讓 寶寶 成為 孤兒}
臺語 ： 無 爸 無 母 做 孤子|bo5 pe7 bo5 bu2 tso3 koo1-tsu2/bo5 pe7 bo5 bu2 tsue3 koo1-tsu2|
﹡ 孤子\koo1-tsu2\ ： 文言 的 講法 ， 咱 可能 較 捷 聽著 孤兒\koo1-ji5/koo1-li5\
以早 嘛有 孤子 的 講法 ， 是 無 爸 無 母 的 意思 。
毋是 讀做 孤囝\koo1-kiann2\ ， 厝內面 干焦 生 一个 後生 。
抑是 孤查某囝\koo1-tsa1-boo2-kiann2\ 生 一个 查某囝 爾 。

華語 ： {有 一對 美國 來 的 夫妻}
臺語 ： 一對 美國 翁仔姐|tsit8-tui3 Bi2-kok4 ang1-a2-tsia2|
﹡ 翁仔姐\ang1-a2-tsia2\ ： 這 是 其中 一種 講法 。
 姐\tsia2\ 是 咧 講 女性 。 咱 一般 是講 翁仔某\ang1-a2-boo2\ 。
例 ： 臺南 有 一个 十二 婆姐 。
 抾囝姐\khioh4-kiann2-tsia2\ 、 抾囝姆\khioh4-kiann2-m2\ 
就是 咧 講 產婆\san2-po5\ 。

二 、 講 予 你 知 ： 世界 愛滋\ai3-tsu1/ai3-tsir1\ 日
對 一九 八八 年 開始 ， 每 一年 十二月 頭 一工 ， 已經 [[予人]] 定做 世界 愛滋 日 ， 就是 希望 透過 這工 ， 予 各界 全世界 的 人 ， 會當 閣較 了解 這種 病 ， 當然 嘛欲 對 這寡 得著 這个 病 來 過身 的 人 ， 來 共 哀悼 。
◎ 愛滋 對 世界 的 影響
＊ 十二月 初一 世界 愛滋 日 ： 認捌 、 哀悼
每 一年 十二月 頭 一工 ， 就是 世界 愛滋 日 。
佇咧 這工 ， 咱 欲來 認捌 這種 病 ， 有 閣較 正確 的 認捌 ， 而且 欲 對 這寡 因為 愛滋 來 過身 的 人 ，
來 做 哀悼\ai1-to7\ 。
＊ (W T O) 推測 二空 二空 年 上 傷重 ： 心血管 、 鬱卒病\ut4-tsut4-penn7/ut4-tsut4-pinn7\、 愛滋病\ai3-tsu1-penn7/ai3-tsu1-pinn7/ai3-tsir1-pinn7\
這 愛滋病 到底 有 偌 嚴重 ？
根據 (W T O) 咧 講 ， 講 二空 二空 年 咱 人類 的 社會 ， 上蓋 傷重 的 三種 病 ： 心血管 的 病 、 鬱卒病 、 愛滋病 。
＊ 一九 八空 年 到今 ， 超過 三千 五百 萬 人 死亡
對 一九 八空 年 到今 二空 一九 年 ， 已經 超過 三千 五百 萬 人 因為 這个 愛滋 死亡 。
＊ 無 治好離\ti7-ho2-li7\ 的 辦法 佮 疫苗\ik8-biau5\
雖然講 這 二十 、 三十 年 以來 ， 已經 有 真濟 改善 ， 無 以前 遐爾仔 嚴重 ，
但是 到今 ， 猶是 無 會當 治好離\ti7-ho2-li7\ 的 辦法 ， 佮 疫苗 。

◎ 啥物 是 愛滋
這 值得 咱 逐家 來 注意 的 這種 病 ， 到底 是 啥物 ？
＊ 後天 免疫\bian2-ik8\ 不全 症候群 (AIDS)
(AIDS) 漢字 寫做 愛滋 ， 逐家 愛 共 讀做 (AIDS) ， (A) 、 (I) 、 (D) 、 (S) ，
是 四个 英文 字頭 一个 字母 共 拼 起來 ， 就是 後天 就是 毋是 伊 生成 的 、
免疫 、 不全 、 症候群 ， 這 四个 英文字\ing1-bun5-ji7/ing1-bun5-li7\ 合起來 ， 就是 號做 (AIDS) 。
＊ 人類 免疫 不全 病毒 (H I V)
是按怎 會得 著 (AIDS) ？ 這 是 因為 有 一種 病毒 ， 若 去 予 伊 染著 ，
伊 就會 害 你的 免疫系統 一直 低 落來 ， 這種 病毒 號做 (H I V) 。
(H I V) 仝款 是 幾个仔 英文 字頭 一个 字母 ， 人類 、 免疫 不全 、 病毒 。 這 是 一種 病毒 。
＊ (H I V) 破壞 免疫系統 ， 變做 會 穢人
得著 這个 病毒 ， 無一定 都 表示 會 染著 (AIDS) 這種 病 。
若是 有 (H I V) 的 病毒 ， 若是 得著 了後 ， 按照 醫生 的 指示 好好 控制 ， 嘛無一定 會得 著 (AIDS) 。
＊ 穢著 了 夯起來 成做 愛滋
因為 這个 病毒 ， 若是 穢著 了後 ， 有 九成 才會 夯起來 做 (AIDS) 。
＊ (H I V) (one) 九成 會 夯 、 (H I V) (two) 無啥 病症
這種 病毒 有 兩種 ， 一種 是 (H I V) (one) ， 一種 是 (H I V) (two) 。
(H I V) (two) 這馬 佇 非洲 較濟 ， 無啥物 症頭 ， 主要 咱 咧 講的 是 (H I V) (one) ，
若是 去 穢著 (H I V) (one) ， 九成 會 夯起來 變做 (AIDS) ， 但是 無一定 會 。
所以 咱 會當 共 (AIDS) 看做 是 一个 慢性病 。

◎ 按怎 治療 佮 防治
病毒 會 穢人 ， 所以 逐家 都 真 煩惱 ， 毋知 到底 是 啥物 情形 ， 會 去 穢著 。 因為 逐家 對 到底 按怎 去 穢著 ， 無 真 了解 ， 對 (AIDS) 這種 病 有 種種 的 誤解 。 若 得著 (H I V) 的 人 欲 按怎 來 治療 ？
＊ 用 雞尾酒療法 共 壓咧\ah4-leh4\ ， 看做 慢性病
這馬 有 一種 足 有名 的 治療 的 方法 ， 號做 雞尾酒療法 。
為啥物 號 這个 名 ？ 伊 有 一个 正式 的 名 ， 但是 足 長 ， 而且 咱 若 看 ， 可能 嘛 看無 ，
因為 治療 的 方式 ， 佮 做 (cocktail) 雞尾酒\ke1-bue2-tsiu2/kue1-be2-tsiu2/kue1-ber2-tsiu2\ 的 時陣 ， 有淡薄仔 成 ，
所以 逐家 攏共 伊 叫做 是 雞尾酒療法 。
這種 療法 會 共 (H I V) 壓咧 ， 會當 共 看做 是 一種 慢性病 ， 無一定 會 變做 (A I D S) 。
＊ 帶 病毒 的 體液\the2-ik8\ ， 接觸 黏膜 、 皮膚 成 空
(H I V) 這个 病毒 ， 毋是 日常 的 接觸 ， 就會 去 予 穢著 ， 譬如 汗 、 目屎 等等 ，
目前 並無 非常 明確 的 統計 ， 是 啥物款 的 物件 才會 去 穢著 ？
愛 有 帶 (H I V) 病毒 的 體 液 ， 才會 去 穢著 。
＊ 安全 性行為\sing3-hing5-ui5\ 、 血 ， 會 穢 的 器具 ， 莫 公家用
體液 包括 ： 血 、 查埔人 的 潲 、 查某人 的 白帶 ， 抑是 母奶 等等 ， 這寡 攏是 體液 ，
所以 愛 透過 帶 病毒 的 體液 ， 才會 去 穢著 。
抑無 ， 就是 接觸著 有 病毒 的 黏膜\liam5-mooh8\ ， 皮膚 有 成 空 的 所在 ，
這 攏會 去 穢著 ， 普通時仔 是 絕對袂 。
欲 按怎 來 防治 ？
咧 做 性行為 的 時陣 ， 愛 有 安全 的 措施 ， 莫 佮 人 公家用 一寡 會 沐著 血 的 器具 。
＊ 莫 予 愛滋 歹名聲 、 提高 治療 比例
上重要 的 ， 咱 莫 予 愛滋 (AIDS1) 歹名聲 ， 莫 有 無 正確 的 概念 ， 會 予 染著 (AIDS) 的 病人 ，
心理 壓力 傷大 ， 重點 應該 是 提高 治療 比例 ， 這 才是 咱 人類 應該 愛 做 的 代誌 。

◎ 語詞
． 哀悼\ai1-to7\ ： 是 足 古早 以前 就 有 咧 用 的 詞 ， 咱 本來 就有 這个 詞 。
毋是 受 華語 影響 。 《 臺 日 大 辭典 》 就有 收 這个 。
． 好離\ho2-li7\ ： 完全 好 的 意思 。
例 ： 這个 病 無 好離 的 藥仔 。
無法度 來 治 這个 病 的 藥仔 ， 猶未 發明 ， 猶未 產生 出來 。
離\li7\ ： 完全 的 意思 。 例 ： 你 這 飯 食 予 離\li7\ 。
咱 一般 可能 會 有 足濟 人 用 三 字 連音 詞 去 講 ， 離 離 離 ，
這 是 較 特殊 的 三連音\sann1-lian5-im1\ 變調 ， 其中 的 一款 。
例 ： 我的 胃病 完全 好離 矣 。
病症 方面 攏 會當 用 。
若欲 講 無好 的 關係 ， 修復 到 好 ， 嘛是 會使講 。
例 ： 𪜶 兩个 關係 已經 好離 矣 。
已經 好離 ， 就是 比 已經 好矣 ， 加 足 離 的 。 較 強調 完全 。
． 免疫\bian2-ik8\ ： 讀音 的 問題 ， 這 是 文言音 。
免疫系統\bian2-ik8-he7-thong2\
． 夯\gia5\ ： 得著 這个 病毒 ， 若 夯\gia5\ 起來 ， 伊 都 變 (AIDS) 。
咱 一般 可能 會 講 發作\huat4-tsok4\ ， 咱 臺語 口語 講法 → 夯 。
病 夯起來 ， 就是 有一寡 症頭 出來 。 病 是 用 夯 的 ， 夯起來 。
例 ： 伊 規个 脾氣 夯起來 。 這 嘛是 會使 用 。
． 壓\ah4\ ： 意思 是 控制\khong3-tse3\ ， 共 壓 牢咧 。
例 ： 用 這種 藥仔 來 共 這个 病 壓 咧 。
壓 (ah4) 落去 。
． 體液\the2-ik8\ ： 這 是 讀音 的 問題 。
． 潲\siau5\ ： 可能 逐家 較 無熟似 漢字 ， 這 漢字 是 逐家 整合 用 這字 來 寫 。
就是 這个 音 潲\siau5\ ， 咱 毋免去 禁忌 ， 是無 正面 負面 的 詞 。
伊 就是 一項 物件 。
因為 咱 臺灣人 定定 有 幾个仔 字 ， 會 感覺 歹勢歹勢 ，
潲 都是 一種 咱 身軀 內面 出來 的 物件 ， 是 足 普通 體液 的 一種 。
． 白帶\peh8-tai3/pik8-tai3\ ： 佮 潲 仝款 ， 攏是 咱 日常生活 應該 攏會使 講出喙\kong2-tshut4-tshui3\ 。
可能 因為 潲 有 予人 提來 做 罵人 的 用途 ， 予人 感覺 有 禁忌 。
例 ： 無臭無潲\bo5-tshau3-bo5-siau5\ ： 嘛毋是 咧 罵人 。
例 ： 毋成潲\m7-tsiann5-siau5\ ： 有人 咧 罵人 。
啥潲\siann2-siau5/sann2-siau5\ ： 火星文 → 三 小 。
． 黏膜\liam5-mooh8\ ： 這 是 讀音 的 問題 。
． 成空\tsiann5-khang1\ ： 毋是 成 空 sing5 khong1 。
成空 ， 就是 有空 。
例 ： 這个 代誌 已經 成\tsiann5\ 矣 。 這个 計畫 已經 成 矣 。
按呢就 表示 講 已經 成功 ， 抑是 已經 有 做 矣 ， 彼个 意思 。
成\tsiann5\ 後壁 加 空\khang1\ ， 就是 有 彼个 空 ， 出現 彼个 空 。

三 、 看 戲齣\hi3-tshut4\ 講 臺語
◎ 法律 探 理 無 探 親|huat4-lut8 tham3 li2 bo5 tham3 tshin1|
． 探\tham3\ ： 探究\tham3-kiu3\ 、 探索\tham3-soh4\ 、 探討\tham3-tho2\ 彼種 意思 。
這个 意思 有 另 一種 講法 ， 咱 定定 咧 講 ， 就是講 …
＊ 法律 講理 無 講情|huat4-lut8 kong2 li2 bo5 kong2 tsing5|

◎ 佇 我 人生 行到 無尾巷 的 時陣|ti7 gua2 jin5-sing1 kiann5-kau3 bo5-bue2-hang7 e5 si5-tsun7/ti7 gua2 jin5-sing1 kiann5-kau3 bo5-be2-hang7 e5 si5-tsun7|
． 無尾巷\bo5-bue2-hang7/bo5-be2-hang7\ ： 因為 誠濟 人 可能 毋知影 {死巷} 欲按怎 講
咱 臺語 是講 無尾巷 。
影片 內底 的 字幕 是 走投無路 ， 行到 無尾巷 較 口語 。
